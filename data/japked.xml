<?xml version="1.0" encoding="utf-16"?>
<rss version="2.0">
  <channel>
    <title><![CDATA[Japke-D]]></title>
    <link>https://www.nrc.nl/rubriek/japke-d-denkt-mee/</link>
    <description><![CDATA[Japke-D]]></description>
    <item>
      <title><![CDATA[Ik vroeg ChatGPT om mijn column te schrijven en wat er toen gebeurde zal je verbazen]]></title>
      <description><![CDATA[<p>Als ik wat kortaf klink kan dat kloppen, want ik ben pissig. Ik had namelijk bedacht dat taalrobot ChatGPT deze week mijn column zou schrijven. En dus had ik dagen lang in de zon gelegen, krantjes gelezen en koffie gedronken op het terras.  Ik hoefde immers alleen maar op de dag van de deadline aan het chatprogramma te vragen of hij een column voor me kon tikken „in de stijl van Japke-d. Bouma”. Wat steekwoorden erbij als ‘de toekomst van kunstmatige intelligentie’, ‘humor’, ‘scrum masters’ en een ‘makkelijke grap over stoelgang’ en er zou al binnen een paar seconden een hilarische column komen, zo hadden mijn vrienden me beloofd die al maanden al hun werk door ChatGPT laten doen.  Maar hoe meer  versies van de column de robot ook uitspuugde – ik steeds bozer reageren met ‘grappiger!’, ‘spannender!’, ‘stoelgang!’ – hoe dramatischer het werd. Hemeltergend saai, feitelijk en stoffig. Alsof een CDA-ouderling een samenvatting van de handleiding van m’n stofzuiger stond voor te lezen.  En uiteindelijk moest ik zelf weer aan het werk, zelf nadenken ook, pfff, en was de hele redactie boos omdat ik vlak voor het Paasweekend veel te laat had ingeleverd.  Tot zover ChatGPT. En dat terwijl het programma zoveel andere dingen wél kan! Tuurlijk, hij is te woke, te bloedeloos en te correct – en heel erg „daar heb ik geen mening over”, maar dat is voor heel veel zaken geen enkel probleem!  Scholieren en studenten zijn er dol op. Want je kunt er scripties, werkstukken, boekverslagen, en de tekst voor een mondeling examen mee schrijven zonder dat je een boek hoeft te lezen – BOEIUH! Maar ook voor sinterklaasgedichten is het een uitkomst. Voor speeches, voor het onderhandelen met andere chatbots. Om teksten samen te vatten.  Ik ken ook mensen met een burn-out die van ‘the chat’ tips krijgen voor een meer mindful leven, en een stel, ik noem geen namen, dat hun huwelijksgeloften erdoor heeft laten schrijven. De enige mensen die er dus niks aan hebben zijn wij – mensen die voor hun werk grappig moeten zijn, tegendraads, politiek incorrect, dwars.  Tegelijkertijd begint ook de angst toe te nemen voor al die kunstmatige intelligentie die over de wereld raast. Afgelopen week las ik in mijn krant dat zakenbank Goldman Sachs, ja die van de kredietcrisis, had becijferd dat het in de nabije toekomst  300 miljoen banen overbodig zal maken.  Advocaten, administratief medewerkers, architecten, marketeers, kwartiermakers, sensitivity readers – hele volksstammen zitten momenteel op Madeira en laten ChatGPT al hun werk doen, en beter dan ze zelf ooit gedaan hebben.  Het programma wordt al gebruikt om Kamervragen mee te stellen én te beantwoorden. Dat gaat goed tot iemand er achter komt die de salarissen van al die mensen betaalt. De grootste angst is dat al die steeds slimmere kunstmatige intelligentie niet meer te stoppen is en uiteindelijk de hele wereld zal overnemen.  Een aantal techreuzen ondertekenden deze maand een open brief waarin ze ontwikkelaars van artificial intelligence (AI) oproepen om alle experimenten ermee per direct te pauzeren. De brief is al ondertekend door Elon Musk en Steve Wozniak – die vrezen zelf te worden vervangen door een slimme robot. Nu zal ik het wel weer verkeerd inschatten – ik ben ook zo iemand die dacht nooit iets aan een mobiele telefoon te hebben – maar wat is er mis mee, dat  robots de wereld overnemen? Laat maar komen. Als ik moet kiezen aan wie ik de wereldheerschappij zou overlaten, heb ik liever ChatGPT dan Mark Rutte.  Sterker nog: zijn politici niet allang robots? Toen ik ChatGPT vroeg om met oplossingen voor het toeslagenschandaal te komen, spuugde hij dezelfde bloedeloze teksten uit als de doorsnee-staatssecretaris, compleet met „het instellen van speciale commissies”, „de noodzaak van een breed scala aan structurele veranderingen”, „het verhogen van de transparantie”  en „task-forces”.   Mark Rutte lijkt er in ieder geval best vaak ééntje, als ik hem weer eens hoor van: ‘hoi’, ‘hahahaha’ en ‘ik druk de pauzeknop even in’. Hoewel, zó slecht zijn die robots nu ook weer niet.  Maar serieus, er zijn toch allang mensen die zomaar een robot  kunnen zijn? Voor mij is het een kleine stap me voor te stellen dat er eentje met wat kweekvlees z’n eigen lichaam bouwt en vervolgens met een appel op z’n fiets stapt, op weg naar het Binnenhof.  Marcel van Roosmalen en Gijs Groenteman grapten laatst in hun podcast dat Telegraaf-journalist Wierd Duk zo’n robot is.  Ik dacht zelf eerder aan Arie Booms-ma, Mariëlle Tweebeeke, Tom Cruise en koningin Máxima – niet te stoppen, te slim, te perfect – als je goed kijkt, zie je het overal. In dat licht bezien zijn de robots dus allang onder ons en heeft hen proberen een halt toe te roepen geen enkele zin meer. En is het juist béter dat ze steeds slimmer worden. Dan kunnen we ze allemaal het uiterlijk geven van Ryan Gosling bovendien. En ze écht goed, intelligent en doeltreffend gaan inzetten zodat wij zelf de handen vrij hebben om voor wereldvrede te zorgen of wacht, laat hen dat ook maar regelen.  Met als uiteindelijke doel uiteraard, dat ze ook míjn werk kunnen gaan overnemen zodat ik eindelijk met pensioen kan op Madeira – kom op jongens, hoe moeilijk is het – grappen maken, mensen een spiegel voorhouden, shockeren en ontroeren – als ik het kan, kan een robot het beter.  Een vriend had aan ChatGPT gevraagd wat hij met Japke-d. Bouma zou kunnen doen als hij een week met me had. „Een taalworkshop,  een foodexcursie, en een mooie wandeling”, antwoordde de robot. „Maar er zijn natuurlijk nog talloze andere dingen die je zou kunnen doen met Japke-d. Bouma, afhankelijk van je interesses en haar beschikbaarheid”, vulde hij aan. We moesten heel hard lachen.  Het begin is er.  Instead of printing page 15 of a 60 page document, I printed 15 copies of the whole thing. It's still coming out. — Fesshole 🧻 (@fesshole) April 2, 2023  Stel iemand gebruikt onderstaand schema in een presentatie om unitonderwijs te promoten op een basisschool. Hoe zou jij dan reageren? pic.twitter.com/QDk4CfqqDm — Thijs Roovers (@thijsroovers) April 3, 2023  @Japked Kende je al het 'loopbaan jumpgesprek'? pic.twitter.com/Hq9P5MQVUY — Casper Hulshof (@CasperHuls) April 6, 2023  Zojuist gelezen in een vacature: ‘je hebt voelsprieten voor nieuwe contacten’ pic.twitter.com/TRZ8OqkB19 — Mies (@MiesBee) April 7, 2023</p>]]></description>
      <guid>https://nrc.nl/nieuws/2023/04/10/robots-nemen-de-wereld-over-nou-en-ik-heb-liever-een-robot-dan-mark-rutte-a4161695</guid>
      <pubDate>Mon, 10 Apr 2023 05:57:38 +00:00</pubDate>
    </item>
    <item>
      <title><![CDATA[Vakanties, koffie, voetbal en 41 andere onderwerpen waarover je beter niet kan beginnen op je werk]]></title>
      <description><![CDATA[<p>Vroeger kwam je op maandagochtend op je werk, stak je een sigaret op, schonk je een borrel in, vroeg je aan je collega’s of ze nog geneuckt hadden en had je een geanimeerd gesprek. Tegenwoordig moet je bij je veganistische quinoasalade en duurzame waterfles een stuk creatiever zijn om een geschikt gespreksonderwerp te vinden – 99 van de 100 thema’s zijn een mijnenveld geworden.  Want sinds #MeToo is het seksleven van collega’s uiteraard taboe, maar kun je ook met de, voor jouw gevoel, meest onschuldige onderwerpen nog mensen kwetsen, beledigen, schofferen, ‘een onveilig gevoel’ geven of ronduit woedend maken.  Neem ‘het weer’ en ‘vakantieplannen’. Vroeger de top-2 om probleemloos over te keuvelen tijdens de lunch, tegenwoordig een garantie voor verhitte discussies aan tafel over klimaatverandering, uitstoot en milieubelasting. Vakanties zijn sowieso een kapitalistische, decadente hobby geworden. Kwetsend ook om over te praten, nu zoveel collega’s ze niet meer kunnen betalen. Zelfs good old Frankrijk, vroeger een veilige haven bij de koffieautomaat, staat tegenwoordig garant voor explosieve ruzies over de pensioenleeftijd, de kwalijke effecten van alcohol, gluten (croissants) en dierenleed (ganzenlever).  Voetbal kun je ook beter vermijden. Dat wordt door alle homo-intolerantie niet meer zo’n sympathieke sport gevonden. Sport is sowieso een heikel gespreksonderwerp want voor je het weet zit je boven op Jack van Gelder in bad, Tom Egbers met z’n stagiaire of de kaars van Johan Derksen. Het onderwerp ‘kinderen’ escaleert binnen no time in geschreeuw over genderneutraal opvoeden, generatieconflicten, en de ‘footprint’ van zo’n koter. Als je begint over koffie, zit je al snel midden in de vraag of de  bonen circulair naar Europa zijn gereisd en of de koffieboeren er wel een eerlijke prijs voor hebben gekregen. Complimenten over kleding of uiterlijk zijn ook gevaarlijk geworden – want sociaal onveilig. In series, muziek en films zit altijd wel iemand die via #MeToo of anderszins grensoverschrijdend gedrag in opspraak is geraakt. Politiek dan? Hahaha, grapje. Naar ‘het weekend’ durf ik al helemaal niet meer te vragen! Want dan is het  risico groot dat er gebarbecued is (vlees!), gevist (dierenleed!), dat er concert- of museumbezoek heeft plaatsgehad (white privilege), dat er elektrisch gefietst is (overlast van boomers en wielrenners), of dat er überhaupt iets in de natuur is gedaan (stikstofproblematiek) waar andere collega’s aanstoot aan kunnen nemen. De natuur dient überhaupt vermeden te worden als onderwerp bij de koffieautomaat of aan de lunchtafel. Te gevoelig qua herbiciden, pesticiden en fungiciden. Dus liever niet meer over planten beginnen (wist je dat pannenkoekplanten echte GroenLinks-planten zijn?!), snijbloemen (pest voor het klimaat), de dierentuin (dieren in gevangenschap), weidevogels (verdwenen door klimaatverandering) en al helemaal geen onderwerpen waarbij de link met ‘boeren’ gelegd kan worden! Begin dus niet over provincies waar veel boeren zitten, over grassen (ook niet handig voor alle ‘allergisch uitgedaagden’), fruit en groente of het tv-programma Boer zoekt Vrouw, zeker niet nu presentatrice Yvon Jaspers daarvoor komend seizoen heel Europa doorkruist (verspilling van fossiele brandstoffen). Wie is de Mol? dan? Euh nee, want kerosine en of ze geen vliegschaamte hebben daar. Heel Holland Bakt? Ook niet slim om aan te snijden omdat daarin heel veel eieren gebruikt worden (legbatterijen, vegan) en een levensstijl met veel loze calorieën gepropageerd wordt – sorry Janny.  Grappen maken dan maar? Ik dacht het niet! Daar beledig je altijd wel iemand mee. Met humor loop je bovendien het risico dat er ergens hard gelachen wordt en andere collega’s zich dan uitgesloten voelen.  Roddelen is uiteraard al veel langer verboden. Over collega’s, want kwetsend, maar ook over de baas, want daar zit uiteindelijk ook  gewoon een mens achter – denk aan empathisch leiderschap. Blijven er überhaupt onderwerpen over?!, vroeg ik op Twitter. Twitteraars deden hun best, met honderden (!) suggesties. Maar ik moest ze een voor een verwerpen.  Stijldansen? Jeugdtrauma. Katten? Vogelmoordenaars. Kittens? Haal liever een dier uit het asiel. Honden? Zielig als je geen tijd hebt om ze uit te laten en hondenpoep. Het Franse chanson? Matthijs van Nieuwkerk. Van Kooten en De Bie? Boomer. Interpunctie? Idem. De Waddeneilanden? Daar moet je met een vervuilende boot heen. Het koningshuis? Een splijtzwam. Wat dan wel?! Sokken vond ik eigenlijk nog de beste suggestie, een die verrassend vaak werd genoemd door twitteraars. Welke sokken vind jij het prettigst, welke sokken draag je in de zomer, brei je zelf je sokken, sokken door de eeuwen heen, je kunt er alle kanten mee op. Een vriend opperde om „alle millennials eruit te gooien zodat we weer lol kunnen maken op kantoor” maar dan is er straks niemand meer om onze pensioenen te betalen. Mijn conclusie is na rijp beraad dat er eigenlijk nog maar zeven onderwerpen zijn waar echt niemand zich een buil aan kan vallen,  en dat zijn:  kruiswoordraadsels, breipatronen – uiteraard met vegan wol, en kantoorartikelen (als je moet kiezen: heb je dan liever paperclips of nietjes?)  Klagen over vergaderen kan ook nog net. Of over de NS, wel vooraf even peilen of iemand een vouwfiets heeft want dan uiteraard vermijden, en natuurlijk: Sywert van Lienden – altijd goed. En… ontlasting! Klinkt misschien een beetje gek, en het zal in het begin wat onwennig voelen om over te praten, maar we hebben er allemaal mee te maken, het is elke dag weer anders én de meeste collega’s praten toch al poep. Ik zou zeggen: probeer het eens! Stilte is ook zo beledigend.  De 'ontzorgtafel' speel ik even door aan @Japked #afvalwater #oliewinning #schoonebeek pic.twitter.com/RiuGufcHP3 — Matthieu 💫bdeijn (@matistico) March 31, 2023  Vacatures waarin op hihaho-toon een 'gemiddelde dag' wordt uitgetekend. Heel vermoeiend. pic.twitter.com/MxjK5HMeKy — Mark Traa (@marktraa) March 31, 2023  De coalitie heeft besloten “de versnellingsknop in te drukken”, kom maar door @Japked: jij enig idee waar die zin bij een kabinet?? — Janneke van der Stam (@JannekevdS2606) March 31, 2023</p>]]></description>
      <guid>https://nrc.nl/nieuws/2023/04/03/vakanties-koffie-voetbal-en-41-andere-onderwerpen-waarover-je-beter-niet-kan-beginnen-op-je-werk-a4161153</guid>
      <pubDate>Mon, 3 Apr 2023 05:57:38 +00:00</pubDate>
    </item>
    <item>
      <title><![CDATA[WAAROM BEL JE OP SPEAKER IN DE STILTECOUPÉ?!]]></title>
      <description><![CDATA[<p>Zelf ben ik zo opgevoed dat ik een beetje op m’n geluid let in het openbaar. Dat betekent dat ik niet bel in de trein, geen muziek draai in de tuin en niet midden in de nacht op straat ga staan schreeuwen. Ik voel me bezwaard als ik andermans gesprekken kan volgen. Dan voelt het of ik me opdring. Mijn eigen gesprekken voer ik graag binnen. Zelfs als die niet eens gaan over vaginale schimmel, het abces van m’n kat dat vanochtend doorbrak met vreemde gele pus, of dat m’n laatste scharrel nog nooit z’n schaamhaar had geschoren. Ik vind het al vervelend om „Ik zie je zo schatje” te zeggen in m’n telefoon als onbekenden ernaast zitten. Ja ik ben raar, ik weet het. Want als ik om me heen kijk, dempt echt niemand z’n geluid meer. Lawaai is hartstikke normaal geworden joh.  Ghettoblasters in het park, boxjes op de fiets, bladblazers in de vroege ochtend, hogedrukreinigers (!) en schuurmachines in de late avond en het weekend, lawaaiige Instagramfeeds die in bus of trein worden bekeken, blikkerig geschetter van het BELLEN OP DE SPEAKER in de supermarkt: „IK DENK DAT HIJ Z’N ANUS VERGETEN WAS IN TE SMEREN, WANT HIJ HEEFT NOG STEEDS SCHURFT! WAT ZEG JE????? IK DENK DAT HIJ Z’N ANUS VERGETEN WAS!!! HAHAHAHHA! OKE!!!”. Om over scrummasters die in de trein hun laatste meeting evalueren – „backlogs, roadmaps, challengen en team leads” – nog maar te zwijgen. Op luide toon, uiteraard. Misschien is het begonnen bij de mobiele telefoon, of bij het buitenstopcontact, daar wil ik vanaf wezen. Dat dat het startschot was om ons lawaai mee naar buiten te nemen. Als je overal lawaai kán maken, waarom zou je het dan niet doen?  „Ik zet ’s ochtends om vier uur m’n wekker en ga midden op straat trompet spelen Tegelijkertijd lijkt het of de gêne is verdwenen. Ik zat ooit in de trein naast een jonge vrouw die haar hele relatie als diarree in haar mobiele telefoon zat te tetteren. Na afloop vroeg ik haar of ze het niet vervelend vond dat iedereen haar intieme zaken had kunnen horen. Ik herinner me haar antwoord: „Waar bemoei jij je mee?” Alsof ik me aan háár privéleven had opgedrongen, in plaats van andersom. Misschien nog wel erger: mensen die benoemen dat ze in de trein zitten en zich er desondanks niks van aantrekken: „Ja, er zit hier zo’n vrouw heel boos naar me te kijken, maar hé, het is geen stiltecoupé en ik mag toch wel even kwijt dat Josefien dus gisteren zei dat Henk geen seks meer wil, maar vervolgens dus wel met die Jochem, of Joris, of hoe heet die gast, gewoon een weekendje weg is gegaan naar Parijs.” Erover klagen is niet verstandig. Afgelopen week viel ik op Twitter in een discussie over bouwvakkers die ’s ochtends om 07.30 uur de ghettoblasters aanzetten op de steiger. De twitteraars die dat asociaal vonden, werden terug in hun hok geschreeuwd.  Dat ze luie varkens waren als ze om half acht nog in bed lagen, dat bouwvakkers de harde werkers van de economie zijn en dat „kantoorpikkies die de hele dag naar een scherm zitten te kijken” sowieso hun bek moeten houden.  Dat er ook harde werkers zijn die nachtdiensten draaien, dat er mensen zijn die weinig geluid kunnen verdragen, of sowieso niet zo’n fan zijn van Samantha Steenwijk en André Hazes, werden niet echt argumenten gevonden. De vraag waarom er sowieso muziek aan moet bij het werk werd al helemaal niet beantwoord. Op LinkedIn opperde iemand dat er een landelijke lawaaidag zou moeten komen waarop iedereen z’n terrasreinigers, schuurmachines en bladblazers tegelijk aan kon zetten en dat het de rest van het jaar dan stil zou kunnen zijn. Hij had 1 april daarvoor bedacht, of nog beter, viel een ander hem bij, 29 februari!  Op Instagram zag ik een groepje barbecuers die met hoofdtelefoons op een ‘silent disco’ aan het houden waren in hun tuin – hoe heerlijk stil zou het worden als alle buren dat zouden doen. Sympathieke oplossingen. Maar ik denk niet dat daar de oplossing ligt.  Ik ga het de komende maanden in ieder geval eens over een compleet andere boeg gooien. Ik ga fulltime lawaai maken.  Ik zet ’s ochtends om vier uur m’n wekker en ga midden op straat trompet spelen. Ik ga midden in de nacht met m’n ghettoblaster voor het raam van de aannemers staan die om 5 uur op moeten en ik ga overdag met m’n draadloze boxjes in de trein zitten teamsen – wie is hier nu het kantoorpikkie?! Want is het ook niet juist positief, dat het lawaai toeneemt? Een teken dat de mens zich eindelijk vrijmaakt? Dat de benepenheid eraf gaat, de gêne, en dat iedereen waarlijk zichzelf kan zijn? Het lijkt me heerlijk dat te omarmen in plaats van altijd maar stilletjes te hoeven doen  – sorry pap en mam. Tuurlijk. We kunnen net blijven doen of de toekomst ligt in het rekening met elkaar houden, een stapje terug and all that crap. Maar we kunnen onszelf ook eindelijk bevrijden, meegaan met de nieuwe tijden en meesurfen op de wereldgeschiedenis – een golf hou je niet tegen.  In ons hart weten we het ook allang. Dat de toekomst niet ligt in het omzien naar de ander. Welke ander?! Hahaha!!!! De toekomst is aan onszelf. De toekomst is aan het lawaai. Lang leve ons eigen geluid.  Hoe was jouw week? Tips voor Japke-d. Bouma op Twitter via @Japked Gisteren was er een Stakeholderdag Luchtruimherziening.Prima georganiseerd door @MinIenW met interessante sessies van @lchtvrkrsldr @NLR_NL en @Defensie 👍 De dag overpeinzend tijdens de thuisreis kwam de column van @Japked over het #jeukwoord #stakeholder bij mij opborrelen. https://t.co/xyXJyha7Rt pic.twitter.com/NB9s5cfLtr — Ruud Holswilder (@RuudHteB) March 23, 2023  Talpa zoekt een ‘Communicatieadviseur TV’. Eerste bullet onder de kop ‘wat bieden wij verder’: “een baan vol inspiratie, tv-gekheid én energie”.  Tv-gekheid dus. Bij vragen kan je contact opnemen met een hun recruiters. Je zou het bijna doen (cc @Japked) — Peter van Boesschoten (@PAvBoesschoten) March 23, 2023  Een ‘propositiemanager’ met ‘n ‘missie’ die ‘go-to-market plannen’ schrijft en ‘proposities in de markt zet’.(Bibliotheekmedewerker met prinsbril.)‘t  Valt te hopen dat niemand die zou overwegen om bij onze nationale bibliotheek te solliciteren zich hierdoor aangesproken voelt. pic.twitter.com/gONrQskeOE — Taaldokter (@Taaldokter) March 24, 2023</p>]]></description>
      <guid>https://nrc.nl/nieuws/2023/03/27/tuurlijk-joh-lekker-bellen-op-de-speaker-in-een-stille-treincoupe-a4160558</guid>
      <pubDate>Mon, 27 Mar 2023 05:57:38 +00:00</pubDate>
    </item>
    <item>
      <title><![CDATA[De 10 dingen die je beter niet op je datingprofiel kan zetten als je een vrouw bent]]></title>
      <description><![CDATA[<p>Nou, daar is-tie dan: mijn column over de zaken waarop mannen afknappen op de datingprofielen van vrouwen. Heeft even geduurd, want er kwam steeds iets tussen – de lente en Roald Dahl om precies te zijn. Maar deze week gaan we het dan eindelijk meemaken.  Er waren op Twitter nog wel wat bedenkingen tegen het onderwerp. Van de categorie ‘Laat vrouwen toch gewoon zichzelf zijn’. Maar  toen dacht ik: 1. Ik ga vrouwen niet afkraken maar tips geven, en 2. Als we mannenprofielen genadeloos mogen fileren, mag dat ook met de vrouwenprofielen. Ja toch, emancipatie hallo, nou dan. Komen ze.  Net als schrijven dat je van een ‘goed glas wijn’ houdt. Dat klinkt ook alsof je het met jerrycans naar binnen giet.  Schrijf, als je geen alcoholist bent, dus liever: „een glas goede wijn”, of schrijf in het tegenovergestelde geval: „in het bezit van een Gall en Gall-premium- abonnement”. Dan is het functioneel.  Tenzij je met netflixen iets anders bedoelt – met een aubergine-emoji. Maar even serieus, zo schreven mannen op Twitter: als je leven buiten je werk uit niets anders bestaat dan het aaien van een kat, het met een glas wijn naar series kijken, „terrasjes pakken” en met „dinnetjes dansjes en drankjes doen” – hier schaamde ik me even voor mijn seksegenoten – schrijf dan gewoon dat je geen hobby’s hebt. Dat is helemaal prima én overzichtelijker.  Ook gezien op een vrouwenprofiel, schreef een man: „Ik wil in je armen sterven” en „Ik zoek iemand voor de laatste helft”. Hahahaha. Dat is best heftig voor een eerste date, een beetje van het niveau ‘in trouwjurk verschijnen’. Heb iets meer geduld. Bijvoorbeeld dat je ‘GEEN ZUINIGE MAN’ zoekt. Of: ‘GEEN VREEMDGANGER’ – inderdaad met kapitalen. Wat ook vaak voorkomt: „Ik heb mijn rugzakje op orde, jij ook?” Waardoor veel mannen denken dat ze een enorme puinhoop op hun bord krijgen. „Geen zin in gedoe” is ook een afknapper. „Want als íéts gedoe is, is het wel een relatie”, schreef een man. Haha. Goeie. „Ze zoeken nooit eens een gezellige dikke vent die wél tijd heeft om te stofzuigen omdat hij niet het hele weekend aan het draven of fietsen is”, schreef er één. Is wel zo. Lieve vrouwen, we snappen dat jullie gekwetst zijn in eerdere relaties, schreef een man. Maar als je dat al meteen in je profiel duidelijk maakt, denken we dat je frigide bent. Ik geef het maar even door! Want hoe klein is klein? Een paperclip? Een huismijt? Een schaamhaar? Veel mannen schreven dat ze meer duidelijkheid willen.  Wat betekent het bijvoorbeeld als vrouwen zeggen: „Ik hou van knuffelen”, of dat ze „een teddybeer” zoeken, schreef een wanhopige man. „Bedoelen ze dan seks?” Of als ze van „gezelligheid houden” – is dat met je tenen in een bad piranha’s of in een kring in een verjaardag? En wat als ze „aan zelfontwikkeling doen”? „Zelfontwikkeling doe je in een donkere kamer met analoge fotografie”, vond een man – toch? Groepsfoto’s bijvoorbeeld „waarop wij moeten uitvogelen wie jij bent”, duckfaces, snapchatfilters, zonnebrillen, „die eeuwige Brooklyn Bridge”, wintersport, foto’s van 15 jaar terug, of die met doorgekraste exen.  Foto’s waarop vrouwen van achteren gefotografeerd zijn, dromerig starend naar een zonsondergang. Of de sufste, vinden veel mannen: foto’s van blote benen en tenen op een strandbed! Kap daarmee! Tenzij je een voetenfetisjist zoekt natuurlijk, dan heb ik niks gezegd.  De dames van „shoppen is me passie, me kindjes en me hondjes”. De hordes voor wie „Een dag niet gelachen, een dag niet geleefd is” en de „Ik ben altijd positief”-vrouwen – man man man.  „Als een contract dat je moet ondertekenen”, schreef een teleurgestelde man.  Dat ze iemand willen zonder valse ex, iemand die geen spelfouten maakt, die universitair geschoold is „of hoger”, die langer is, die „z’n leven op de rit heeft”, die gevoelig is, maar toch stoer, „iemand die me aankan”. Dat er sprake moet zijn van „aanvulling, geen invulling” – als je dat allemaal leest denk je, om Bill Murray te quoten in Groundhog Day: „Are we talking about a man here?” Zoek je een man, of een afvinklijstje?  Tuurlijk. Een streng filter is geen overbodige luxe in een zee van alleen maar op seks beluste mannen. Maar de romantische dwazen schrik je er óók mee af. En die zijn er nog, zo blijkt. Mannen die écht op zoek zijn, en nog geloven in de liefde, maar bang zijn om afgezeken te worden. Ik viel ook even van m’n stoel hoor, toen ik het hoorde. Maar wie weet!  Hou je profiel dus kort, laat wat zelfspot zien, maak geen taalfouten, zorg voor een duidelijke, recente foto, lieg niet over je leeftijd en gebruik net iets minder clichés – zie boven.  Alleen voor het afbeelden van klankschalen, spirituele stenen, yogaposes en het tongzoenen met een hond zijn er geen excuses. Er zijn grenzen. Blijf hopen! Tips voor Japke-d. Bouma op Twitter via @Japked Één snoertje bestellen en je wordt gewoon gestalkt. Je hebt 'm betaald, hij is onderweg, hij komt er zo aan, hij is bezorgd, hoe ging de bezorging, hoe vond je de verkoper, wat heb je aan, wat doe je zaterdag, zin in een filmpie.. Laat me gewoon met rust https://t.co/u1vVCcSVjj! — 𝖋𝖔𝖗𝖒𝖚𝖑𝖆𝖘 𝖕𝖊𝖙𝖊𝖗 𝖙𝖔 𝖙𝖍𝖊 𝖕𝖑𝖔𝖊𝖌 (@pvdp) March 8, 2023   Ook op universiteiten is flinke weerstand tegen bestuurlijke plannen voor flexplekken. Koren op de molen van @Japked! https://t.co/bnmUhLSvFX — Stan van Pelt (@stanvanpelt) March 9, 2023   ‘Een lerende aanpak met voorlopers’, ‘integrale afspraken’, ‘We zijn partner in de bedoeling die erbij hoort’,  ‘zorgen over de indeling van regio’s, het tempo en de governance ter tafel brengen.’ Laat ik eerlijk zijn: ik snáp die lui niet eens meer. https://t.co/FwBrEN0YIf — Conrad Berghoef (@conradberghoef) March 9, 2023   Wat een heerlijke outfit voor op kantoor @Japked https://t.co/TyV8qwaH66 — Tuinatelier Herman &amp; Vermeulen (@tuinatelier) March 12, 2023   als je een kat hebt en je hebt de opening scène van lion king nooit nagespeeld waarom heb je dan een kat? — young thug fan account (@feabeau) November 23, 2018</p>]]></description>
      <guid>https://nrc.nl/nieuws/2023/03/13/de-10-dingen-die-je-beter-niet-op-je-datingprofiel-kan-zetten-als-je-een-vrouw-bent-a4159306</guid>
      <pubDate>Mon, 13 Mar 2023 05:57:39 +00:00</pubDate>
    </item>
    <item>
      <title><![CDATA[Vind jij de Roald Dahl-affaire enorm opgeblazen? Ik vind dat niet]]></title>
      <description><![CDATA[<p>En ik maar denken dat ik lekker met pensioen kon, vorige week, toen ik mijn column ‘cancelde’. Ik deed dat omwille van de ‘sensitivity readers’ die in opdracht van Netflix passages in het werk van de Britse schrijver Roald Dahl hadden aangepast aan de ‘tijdgeest’ omdat ze te kwetsend en te schokkend zouden zijn voor tere kinderzieltjes. Mijn eigen column is ook vaak enorm kwetsend en schokkend voor tere zieltjes! Er zat dus niks anders op dan ermee te stoppen. Ik dacht dat lezers wel zouden snappen dat het ironie was. Zoals ironie, choqueren en overdrijving ook in het werk van Roald Dahl een functie vervullen – namelijk lezers laten griezelen, hun een spiegel voorhouden, en laten lachen om een karikatuur van de werkelijkheid. Als iedereen dat zou snappen, was mijn missie volbracht. Maar helaas, niet iedereen snapte het. Ja, een overgrote meerderheid vond het grappig. Maar er waren best veel mensen die dachten dat ik er écht mee zou ophouden. Zo zag ik vorige week wel meer misverstanden ontstaan toen de Roald Dahl-affaire verder pruttelde. Zó veel misvattingen, dat het me verstandig leek ze even onder elkaar te zetten. Dan kan ik volgende week hopelijk weer verder met m’n ironische en schandalige columns – dan móét ik weer verder. Totdat ik overbodig ben – kuch. Wat jammer dat je stopt met je column! Nou, ik stop dus niet. Dat was ironie. Je moet oppassen met ironie. Straks geloven mensen je nog! Ironie dwingt mensen zelf een mening te vormen in plaats van klakkeloos over te nemen wat een auteur voorschrijft. Ironie is ook grappig bedoeld, en humor is erg geschikt om beladen kwesties wat lichter te maken. Ironie is vaak ook een muurtje waarachter auteurs zich kunnen verschuilen als het heel spannend wordt. Ik vind dat je een moedige column hebt geschreven! Dat vind ik niet. Ik schreef wat de meerderheid vindt. Het zou pas moedig zijn als ik een column zou schrijven tegen de heersende mening in. Als ik zou schrijven dat ‘woke’ ook betekent dat je empathie voor een ander hebt, en dat je opstaat tegen seksisme en racisme bijvoorbeeld – dát is pas moedig. Ik vind het een storm in een glas water, die Roald Dahl-affaire. Een neprel. Dat vind ik niet. Het is terecht dat er ophef over is. Ik las in de Volkskrant dat het allemaal enorm meevalt met de wijzigingen in de boeken! Het valt níét mee. Woorden als ‘dik’, ‘lelijk’ en ‘zwart’ zijn helemaal niet óveral veranderd, zoals veel columnisten en talkshowgasten schreeuwden, maar slechts op een paar plekken! Dat maakt het wat mij betreft niet minder erg. Wat maakt het uit dat een paar woordjes veranderd zijn. Het gaat niet om ‘een paar woordjes’. Er zijn ook hele passages verwijderd. Zoals een fragment waarin personages in een gehaktmolen belanden of eentje waarbij een duim in een kokendhete theepot wordt gestoken. Een graafmachine mag niet meer zwart zijn. Waarom niet? Omdat dat niet ‘woke’ is? De teksten zijn vorig jaar al aangepast! Niemand viel erover! Niemand was het opgevallen, dat is iets anders. Er ontstond pas ophef over, toen de rechtse krant The Daily Telegraph erover berichtte! Dat noemen we in de journalistiek een primeur. Maar The Daily Telegraph is een krant met een rechtse signatuur! Die is sowieso tegen alles wat woke is! Een primeur is een primeur, of hij nou van een linkse of een rechtse krant komt. De herziene boeken zijn ook geen ‘links’ of ‘rechts’ nieuws, ze zijn een feit en liggen in de winkel. De uitgever van Roald Dahl ondernam actie. Ook een feit. Waarom zou je geen literatuur mogen aanpassen? Van het werk van een dode schrijver blijf je af. Als iedereen zo maar werk kan aanpassen, waar stopt het dan? Een lezer die schreef zelf gevlucht te zijn uit een dictatuur, wees me op LinkedIn op de parallellen met de denkpolitie, de censuur en de vervolging van kunstenaars en intellectuelen in zijn thuisland. De kunst is altijd het eerste slachtoffer van intolerantie, schreef hij. Je maakt het nu wel heel zwaar. Het ís ook een zwaar en belangrijk onderwerp. Dahl herschreef zijn werk zelf ook. Het lijkt me prima als een auteur daar zelf over beslist. Anderen mogen dus geen letter aan literatuur veranderen? Natuurlijk wel. Maar maak er dan een aparte editie van, gebruik voetnoten, en zet duidelijk op de kaft wie de hertaling heeft gemaakt. Of nog beter: Schrijf zelf een boek! Literatuur wordt zo vaak aangepast aan de tijdgeest! Shakespeare, de sprookjes van Grimm – verhalen blijven juist levend als je ze blijft interpreteren. Zeker! Maar bij toneelstukken van Shakespeare wordt altijd de regisseur genoemd. En bij Grimm staat duidelijk dat het hertalingen zijn. Doe het als uitgever niet in het geniep zodat lezers er zelf achter moeten komen. De originele boeken zijn nog steeds te koop, dus wat zeur je nou?! Klopt! De uitgever heeft ze na alle ophef weer schielijk in productie genomen. Ze worden verkocht naast de ‘nieuwe versies’. Ik ben wel klaar met deze affaire. Haha, ik ook. Krijgen we komende week nou eindelijk eens die column over de zaken waarop mannen afknappen op de datingprofielen van vrouwen?! Jazeker en daar bied ik nu alvast mijn excuses voor aan. Echt?! Nee, dat was weer ironie. Hoe was jouw week? Tips voor Japke-d. Bouma via Twitter op @Japked. Een “zorg-arrangeur”. Briljant! Precies wat nog mist bovenop de zorgmakelaar, de zorgconsulent en de clientondersteuner!  Hoe kan het toch he dat de zorgkosten zo oplopen? https://t.co/Ven5br0JKz — Maarten Hijink (@MaartenHijink) February 20, 2023   If you want to completely Engels praten, probeer dan to do that in small stapjes [Inner Beauty Retreat van 5 dagen healing op Ibiza, 3333 euro of 6 maandtermijnen van 600 euro] pic.twitter.com/De2ZqyS1EU — Sjamadriaan (@zeg_eens_aad) February 23, 2023   Mijn zoon (10) kreeg op school te horen dat hij een 'growth mindset' nodig had. Nou @Japked kom er maar in. — Tom Beek (@tom_beek) February 23, 2023</p>]]></description>
      <guid>https://nrc.nl/nieuws/2023/03/06/hoe-de-roald-dahl-affaire-toch-weer-net-iets-anders-is-dan-ons-eerder-werd-voorgespiegeld-a4158736</guid>
      <pubDate>Mon, 6 Mar 2023 05:57:39 +00:00</pubDate>
    </item>
    <item>
      <title><![CDATA[Ik ben al dat woke-isme spuugzat! Ik cancel mijn column.]]></title>
      <description><![CDATA[<p>Deze week zou ik een column schrijven over de dingen op datingprofielen van vrouwen waar mannen op  afknappen, maar ik heb besloten dat niet te doen. Omdat het kwetsend is voor vrouwen én mannen.  Roald Dahl-gate heeft me  de ogen geopend.  Vorige week werd bekend dat de uitgever van de Britse schrijver een fiks aantal passages in zijn kinderboeken herschreven heeft om deze voor tere kinderzieltjes minder kwetsend en verontrustend te maken. Sensitivity readers –  een soort ‘dementors’ uit het werk van J.K. Rowling maar dan écht – waren met een stofkam door Dahls boeken gegaan en hebben alles wat maar enigszins rook naar seksisme, racisme of fat shaming geschrapt of witgewassen, pardon ‘gewassen’.  ‘Dikke heksen’ werden ‘enorm grote feeksen’. ‘Vrouwen en mannen’ werden ‘mensen’ en ‘bleek’ en ‘zwart’ werden hier en daar geschrapt, want te huidskleurspecifiek.  Ook de kenmerkende horror in Dahls boeken werd gecensureerd. Personages die „in de gehaktmolen” belandden of waarin een duim „in de tuit van een pot kokend water werd gestoken tot hij gestoomd was”, zijn helemaal verwijderd, zo las ik in m’n eigen krant. Te grof en gruwelijk voor de nieuwe generatie, vindt de uitgever, die in handen is van betaalzender Netflix. Toen ik het hoorde was ik in eerste instantie woedend. Het gore lef van deze deugneuzen om het werk van een dode schrijver te verkrachten. Laat ze hun eigen politiek correcte boeken schrijven. Literatuur is heilig, daar blijf je altijd van af. Als je de boeken kwetsend vindt koop je ze niet. Het is een beetje als het homohuwelijk: als je ertegen bent moet je niet met een homo trouwen. Mijn woede werd nog verder aangewakkerd door briesende reacties van lezers die me schreven dat ze ‘spuugzat werden van al dat woke-isme de laatste tijd’  en of ik dat sojamelk drinkende leger eens flink de oren wilde wassen. Ik sleep mijn messen. Maar hoe langer ik erover nadacht, hoe meer ik dacht: die sensitivity readers hebben gewoon gelijk. De literatuur ís ook heel onoverzichtelijk, vaak kwetsend en verwarrend.  En je leest er ook heel vaak dingen waar je het helemaal niet mee eens bent! En dan ga je erover nadenken, en moet je soms je mening bijstellen – super-irritant!  Bovendien, mensen die ‘tegen alles wat woke is’ zijn – alsof dat zo’n lekker clubje is. Ze hebben zelden humor.  ‘Woke-isme’ is ook zo’n armoedig woord. Als je bent tegen ‘alles dat woke is’, ben je dan vóór racisme en seksisme? Als ík aan de slag mocht als sensitivity reader wist ik het wel. Karl Marx bijvoorbeeld. Prima gast hoor, verder – goeie baard ook. Maar al dat gehamer op arbeid, dat kan echt niet meer. Hoezo schrijft hij niks over passief inkomen, geen enkel hoofdstuk over digital nomads en quiet quitting – het recht van werknemers om hun laptop om 17.00 uur dicht te klappen in plaats van stelselmatig over te werken?  Of die andere bijbel, De Bijbel – met die dude die wordt onthoofd, vrouwonvriendelijkheid alom en nota bene de hoofdpersoon die aan een kruis wordt genageld! Ook in kinderbijbels –  duh.  The Beatles – dat was me een stelletje notoire seksisten hoor - I wanna hold your hand – en als zij dat niet wil?!  Doe Maar met hun gegeil op zeventienjarigen. Satisfaction van the Stones – zo kwetsend voor mensen met erectieproblemen.  Maar ook de filmwereld! Lijkt me heerlijk om daar eens wat recht te zetten.  De Dikke en de Dunne bijvoorbeeld. Daar zie ik liever twee gezonde havermelk-millennials, en wat minder agressie naar elkaar graag. Pulp Fiction – moet dat nou, met die biljartbal – niet erg chill.  The Sound of Music:  een stelletje tatta’s op een naziberg. Waar we naartoe willen is dat iedereen een film kan kijken zonder onaangenaam verrast te worden. Verder mag Dikkie Dik met pensioen – anders wordt het ‘enorm grote Dik’ en dan kunnen we net zo goed Marc Overmars weer naar Nederland halen. En mogen de moeders van Jip en Janneke  eindelijk een baan krijgen in plaats van altijd maar  te huismoederen. M’n vingers jeuken.  De geschiedenis! Hallo! Politiek incorrect! Ik heb m’n rode pen er al bij gepakt. Al die bijnamen van koningen en keizers. Willem de Zwijger – dat was gewoon een introvert, heel flauw om daarmee te spotten.  Of Blauwbaard – heel kwalijk om iemand op kleur te duiden. En Iwan de Verschrikkelijke, die man zal toch niet alleen maar verschrikkelijk zijn geweest.  De detailhandel kan er ook wat van hè. Zo vind ik bouwmarkten kwetsend voor mensen die geen huis hebben om te verbouwen. ‘Mager gehakt’ – dan voel ik mij als magere vrouw gereduceerd tot mijn gewicht. Light bier, alsof de duisternis niet mag bestaan. En dan die krant van mij. Ja collega’s, nu zijn jullie aan de beurt. Steeds maar weer die stukken over de oorlog. In your face. Waarom noemen we dat geen ‘speciale militaire operatie’ of iets dergelijks. Of over de Toeslagenaffaire, de aardbeving in Turkije – daar ga je maar slecht van slapen. Maar mijn eigen column is natuurlijk helemaal het toppunt. Altijd maar weer dat gejengel dat seksisme moet worden aangepakt, altijd maar weer die arme scrum masters blamen, politici shamen om hun wollige vaagtaal – dat is toch kwetsend voor al die mensen die hun best doen? Daarom heb ik een besluit genomen – ik stop ermee. Ik cancel mijn column. Ik nodig hierbij iedereen uit  mijn boeken te herschrijven tot niemand er meer aanstoot aan neemt. Ik wil niet dat iemand zich nog onveilig voelt. Ik betreur het als ik lezers gekwetst heb. Want het állerergste in ons tijdsgewricht is toch wel de ironie. Waardoor je nooit precies weet wat iemand bedoelt. Waarop je nooit iemand kan afrekenen. Waardoor je als lezer zélf moet nadenken. Waardoor alles onduidelijk wordt, zoals het hele leven een grote ongrijpbare massa onverwachtheden, boosaardigheden en onzekerheden is die je zelf moet uitvogelen. Net als het werk van Roald Dahl. Dus hierbij zet ik een punt. Ik word sensitivity reader – hét beroep van de toekomst. Netflix heeft me al een baan aangeboden. Vanaf nu wordt alles weer overzichtelijk. Ongecompliceerde, gouden, tijden breken aan. Hoe was jouw week? Tips voor Japke-d. Bouma op Twitter via @Japked</p>]]></description>
      <guid>https://nrc.nl/nieuws/2023/02/27/ik-cancel-mijn-column-ik-betreur-het-als-ik-lezers-gekwetst-heb-a4158182</guid>
      <pubDate>Mon, 27 Feb 2023 05:57:40 +00:00</pubDate>
    </item>
    <item>
      <title><![CDATA[Het begin van de lente is als een verliefdheid - mis het niet]]></title>
      <description><![CDATA[<p>Jaja, rustig maar, ik zou deze week over de datingprofielen van vrouwen schrijven. Ik had het beloofd. Maar de lente komt eraan en die wijkt voor niemand. Ik verwacht haar nu elke dag. Daar mag je als columnist niks tussen laten komen. En dan bedoel ik niet de krokussen, de sneeuwklokjes, de merel die alweer zingt, de koolmezen, en het februari-licht – dat is er allemaal alweer een paar weken. Nee, dan bedoel ik dat ene daverende moment dat je wéét dat het  weer lente geworden is. Dat je het voelt, dat je het ziet, dat je het ruikt – die kleur, die geur dat vanaf nu alles weer veranderd is – het moment dat dat in al z’n grootsheid op je af komt denderen.  Begrijp me niet verkeerd, ik heb een schijthekel aan de lente. Want de lente is natuurlijk vooral een voorbode van de zomer, en ik haat de zomer.  Tuurlijk, even is het heerlijk, de lente. Dat het weer langer licht is en de zon weer af en toe schijnt, dat je ’s nachts geen tien dekens meer nodig hebt. Maar al heel snel wordt het weer allemaal veel te veel en moeten de parasols weer open.  Veel te lang licht. Veel te schel licht. Veel te heet, gedoe in de stad. Festivals, foodtrucks, overvolle terrassen, toeristen, dranghekken en de hele dag buren in de tuin – ik zie er elk jaar weer zo tegenop. Je móét ook altijd van alles, in de zomer. Eropuit, fietsen, padellen, picknicken, naar het strand, ‘lekker naar buiten’, dingen plannen. Overal is wat te doen en als je niet meedoet mis je van alles. Gezellig binnen zitten met de gordijnen dicht is er niet meer bij. De hysterie ook, van de lente. Met die ontluikende natuur. Omhoogschietende planten, exploderende bloesems, wild groeiende bossen aan de waterkant, dieren die achter elkaar aan zitten, feromonen in de lucht – get a room. Ik ben altijd zo blij als de herfst weer begint. Als de decibellen weer worden teruggeschroefd, de deuren weer dicht gaan en de nostalgie begint van het weer vroeger donker worden. Het is ook zoveel fijner om alles weer een beetje af te kunnen bouwen dan al die onrustige uitbundigheid. Dit is dus zeker geen ‘ode aan de lente’-column.  En toch. Toen vorige week een goede vriend van me zei: „Ik ben zo druk de laatste tijd, ik hoop niet dat ik de lente mis”, wist ik meteen wat hij bedoelde. Hij bedoelde dat ene moment dat alles goed maakt, dat ene moment dat zelfs ik niet kan weerstaan. Dat ene moment van de kou uit de lucht, voor het eerst sinds maanden. Dat ene moment van zwaartekracht naar opwaartse kracht. Van duister naar beter. Het zal wel weer iets chemisch zijn, net als verliefdheid een chemische reactie is. Iets met pollen, draaiende straalstromen, en de stand van de maan – ik zal het Gerrit Hiemstra eens vragen. Maar net als met een verliefdheid wéét je het, als het je overkomt. En is de kracht ervan niet te ontkennen. En zo dacht ik dit jaar: laat ik dat moment eens eren, en het niet, zoals ik met al die 53 lentes hiervoor deed, lafjes aan me voorbij laten gaan.   Let dus goed op, de komende dagen, of het er al is, dat moment. Sluit je ogen, steek je neus in de lucht en laat het niet ontsnappen. Dat moment van ‘wat er ook gebeurt, de lente is begonnen’.  En ze wacht op niemand.  Hé @Japked, heb jij toevallig nog iemand in je netwerk die de regie en sturing een beetje kan managen? https://t.co/vl86eqmKjz — Antoon Kanis (@AntoonKanis) February 14, 2023  We leven al een poosje gescheiden, als beste vrienden. We maken die scheiding nu ook op papier finaal. De brief die onze 12-jarige dochter vandaag van de rechtbank kreeg is zo ontzettend fijn en menselijk.  Als je ouders wél een vechtscheiding hebben, is dit zó mooi en goed. 🥺 pic.twitter.com/g2PL3Bwu8u — ᴋɪᴍ ʜᴇɪᴊᴅᴇɴʀɪᴊᴋ (@KimHeijdenrijk) February 15, 2023  Geen grap; de mensen bij de receptie/ontvangsthal van het ziekenhuis in Alkmaar heten tegenwoordig ‘entree coach’. @Japked — Merel (@WebMerel) February 16, 2023  Uitdagend mailbox managen. @Japked sta ons bij — Nihilissimis (@Nihilissimis) February 16, 2023  “Ten slotte zetten we een vliegwiel voor verandering in gang binnen het schoolbestuur en de scholen.” @Japked https://t.co/vnVOQgSNzs pic.twitter.com/Gh4jNif77e — Mohammed Guellaï (@MohammedGuellai) February 16, 2023  @Japked ik zie de term ‘kwaliteitswaaier’ langskomen, wat zou dat zijn? pic.twitter.com/wWl5K4qUmz — Bart van Aalst (@bartvanaalst94) February 17, 2023  Ik dacht dat we een #lerarentekort hadden, maar kennelijk missen we ook nog een 'Aanvoerder van een transformatiehub'@Paul_van_Meenen @peterkwint @Japked @tonvanhaperen @paulavanmanen pic.twitter.com/QO7dp9pPH8 — Laurens van Dijk (@Laurens2802) February 19, 2023  Het blijkt bij gemeentes en provincies inderdaad een functie te zijn. Samengevat een soort vliegende kiep voor kutklussen. Alleen dat bekt dan weer niet zo lekker in ambtelijk jargon. — Ouwe Taaie (@OuweTaaie) February 20, 2023</p>]]></description>
      <guid>https://nrc.nl/nieuws/2023/02/20/let-op-voor-je-het-weet-is-het-begin-van-de-lente-weer-voorbij-2-a4157615</guid>
      <pubDate>Mon, 20 Feb 2023 05:57:40 +00:00</pubDate>
    </item>
    <item>
      <title><![CDATA[Dooie vissen, zonnebrillen en strakke wielrenbroekjes: dit zijn de 12 grootste afknappers op datingprofielen]]></title>
      <description><![CDATA[<p>Tot nu toe vond ik altijd dat iedereen helemaal zelf mag bepalen hoe belachelijk z’n datingprofiel eruitziet. Dat doe ik zelf ook al jaren en bevalt me prima. Als er bovendien íéts persoonlijk is, waar iedereen met z’n tengels vanaf moet blijven, dan is het de liefde wel. Maar toen ik laatst in de show van Arjen Lubach hoorde dat de overheid tegenwoordig tips geeft voor online daten, dacht ik: daar moet ik me toch eens mee gaan bemoeien. Niet dat het geen goede tips waren van Vadertje Staat (schrijf korte teksten, vermijd schrijffouten en besteed aandacht aan je profiel), maar ik vond ze veel te summier! En dus leek het me goed eens  op Twitter te vragen waarop vrouwen afknappen als ze de datingprofielen van mannen bekijken. Daar hebben mannen een stuk meer aan, dan aan tips over tekst alleen, lijkt mij! Dus hier gaan we, zitten jullie klaar, mannen? Doen we volgende week de vrouwenprofielen!  1  Schrijven dat je „seks heel belangrijk vindt” is op zich heel duidelijk – en lekker kort. Maar in de eerste tien seconden van een kennismaking is het misschien wat vroeg. Net als dat je met een profielnaam als ‘Befkoning69’ of ‘GrijpgrageHans’ misschien wat te veel met de deur in huis valt. Heb iets meer geduld. 2   Tuurlijk, met humor heb je een enorme streep voor op de concurrentie. Maar zolang je er niet bij zet wélke humor, weten we nog weinig.  3  Als die bestaat uit: „Als je niet op je profielfoto lijkt, betaal jij de drankjes tot je dat wel doet”, „Ik ben Joris, op zoek naar een draak”, en: „Ik kook graag voor twee maar eet wel alles zelf op” – kun je de voorbeelden beter weglaten. Die hebben we echt al een miljoen keer gelezen. 4   En o ja, Intouchables schrijf je zo, niet als Untouchables. Of je moet The Untouchables bedoelen. Ook mooi, maar weer een heel ander genre.  5   Als jij al denkt van ‘tja’, wat denk je dan dat wij denken? Ook schrappen: „Ik hou ervan om leuke dingen te doen” – „no shit Sherlock”, schreef een vrouw  en: „Hoi! Leuk dat je op mijn profiel kijkt.” Gast, ik kijk niet op je profiel, ik scroll er langs, en ben nu weer weg.  6  Waarom?! We zoeken een man, geen lift. Niets zo slaapverwekkend ook, als een foto van een man naast de Porsche van een ander, of nog erger: die van zichzelf. Dan vraag je je toch af wat er gecompenseerd moet worden.  7 We willen jullie ogen kunnen zien. Datzelfde geldt voor helmen, mutsen, sjaals, skibrillen en boksmaskers. Er zóu een Brad Pitt onder kunnen zitten. Maar dat weten we liever van tevoren. 8 Het heeft dus geen zin om je profielfoto boven je ogen af te snijden. Als je dat doet, denken wij bovendien dat je je schaamt voor je kale knikker, en dat is nergens voor nodig. 9  Sjezus jongens, m’n datingapp lijkt wel een showroom voor mamils – middle-aged men in lycra. Waarom zou je je op je datingapp in de meest seksloze outfit ooit hijsen – dat snappen wij vrouwen écht niet. 10  Zeker in combinatie met teksten als: „Ik mag me tegen de governance van een middelgrote corporate aan bemoeien” – je datingapp is geen LinkedIn. 11  Stop dus met selfies vanaf de plee (!) of uit je slaapkamer met een ramvol wasrek op de achtergrond, vonden vrouwen. Ook erg: ‘de selfie in de lift’, ‘de selfie in de sportschool’, ‘de selfie voor de spiegel met je telefoon voor je kop’, ‘de foto van 10 jaar geleden toen je nog haar had’, of ‘de groepsfoto’ waarop wij maar moeten raden wie jij bent.  12  Wat wil je bovendien zeggen met zo’n groot, hulpeloos, dood dier in je armen? Verdiep je liever eens in je doelgroep. Dat vraag ik me sowieso heel vaak af als ik door mijn datingapp scroll: wie ís jullie doelgroep eigenlijk? Al die vissen, racefietsen, lycrapakjes en wintersportvakanties – zoek je nou een vrouw voor de liefde, of een man voor je hobby’s? Zoek je een date of een wingman?  Zullen we dáár anders een app voor beginnen? Voor een mooie bromance in plaats van een liefdesrelatie? Ik denk dat dat een gat in de markt zou zijn. Hoe het dan wel moet? Nou gewoon: kort, wat zelfspot (!), geen taalfouten, een duidelijke foto, niet liegen over je leeftijd (en lichaamslengte!), niet meer zeggen dat je „goudeerlijk bent” als je „een botte zak” bedoelt, niet schrijven dat je „een bourgondiër” bent als excuus dat je te veel drinkt, en net even iets minder clichés (zie hierboven). Aan de andere kant is het ook wel weer lekker duidelijk hoe het nu is – het selecteert lekker weg. Alleen voor het afbeelden van versgevangen snoeken, karpers, haaien of tonijnen zijn er geen excuses. Er zijn grenzen. Swipe ze! Hoe was jouw week? Tips voor Japke-d. Bouma via @Japked op Twitter. Misschien is dan nu de tijd aangebroken om het artsen te verbieden om nog langer het geslacht van baby's aan stellen te verklappen.#Pretechoverbod NU! https://t.co/tg9UV6twzN — Denkjewel (@Denkjewel) February 12, 2023  Een collega wil me aanlijnen 🫣🦮@Japked doen? Ik twijfel — Martine Dols (@martinedols) February 8, 2023  Huis-aan-huis reclame wat begint met “Hi leukerd!”…ik word een beetje misselijk @Japked #love #happy #barf pic.twitter.com/brLZloqEDt — Jacqueline (@jacky_djie) February 7, 2023</p>]]></description>
      <guid>https://nrc.nl/nieuws/2023/02/13/12-dingen-die-je-beter-niet-op-je-datingprofiel-kunt-zetten-als-je-een-man-bent-a4156979</guid>
      <pubDate>Mon, 13 Feb 2023 05:57:40 +00:00</pubDate>
    </item>
    <item>
      <title><![CDATA[Er is maar één &#8216;professional&#8217; die voor de klas hoort, en dat is een bevoegde leerkracht]]></title>
      <description><![CDATA[<p>Van mijn dokter mag ik niet meer over de deplorabele staat van het onderwijs schrijven. Ik krijg er hartklachten van, en pijn in m’n maag. Maar afgelopen week las ik weer zó’n debiel plan om het lerarentekort aan te pakken dat ik, in plaats van met m’n hoofd tegen een muurtje te beuken, toch maar besloten heb erover te schrijven.  Gedeelde smart is halve smart, per slot. Want wat ik zag, afgelopen week. Het stond op de voorpagina van Het Parool. Dat het Amsterdamse schoolbesturen door het lerarentekort niet meer lukt om in elke les een bevoegde leerkracht te garanderen. Dat ze in plaats daarvan „wisselende professionals” voor de klas gaan zetten zoals „musici, accountants en kunstenaars”. En dat leerkrachten in deze „transitie van klassiek naar nieuw onderwijs” een „coördinerende rol” krijgen. Er worden ook „scholen op een andere locatie heropend”, er komt een vierdaagse in plaats van vijfdaagse lesweek omdat het onderwijs nu eenmaal „moet meebewegen met de maatschappelijke en stedelijke ontwikkelingen” en een van de bestuurders vond het „een hele spannende beweging”. Het ministerie zoekt ondertussen naar „onorthodoxe maatregelen” en „nieuwe ideeën” om het lerarentekort  op te lossen.  Toen ik alles gelezen had, huilde ik bittere tranen om zoveel onnozelheid. Maar ik dacht ook: zou er nou iemand zijn die hierin trapt? Iemand die denkt dat die „transitie”, „nieuw onderwijs”,  en „wisselende professionals” goed  zijn voor het onderwijs?  De reacties op het bericht waren gelukkig furieus. Kwaaie vakbonden, ouders en docenten – gelukkig maar. De schoolbesturen trokken daarop schielijk hun woorden in, en beloofden heus bevoegde leerkrachten te gaan zoeken, in elke les. Maar ik geloofde er niks van. En dus dacht ik: laat ik eens uitleggen wat al hun mooie termen nou écht betekenen, namelijk: vaagtaal om te verhullen dat het onderwijs naar de haaien gaat. Het is de hoogste tijd. Want dan kunnen we het beest misschien eindelijk eens waarlijk in de bek kijken. En echte oplossingen vinden.  1  Daar word ik altijd woest van! Van ‘onderwijsvernieuwers’ die goed onderwijs met bevoegde leerkrachten neerzetten als ‘klassiek’, of nog erger: als ‘oud’ – en daar ‘nieuw’ tegenover zetten. Alsof ‘nieuw’ automatisch beter is! En ‘oud’ uit de tijd. Sterker nog, juist in onze ‘nieuwe tijd’ waarin kinderen steeds meer informatie te verstouwen krijgen is een stevige basis nodig – basiskennis, parate kennis, vaardigheden. Die kunnen alleen door bevoegde leerkrachten worden aangeleerd, niet door onbevoegde passanten. In het onderwijs betekent ‘nieuw’ altijd: ondoordacht.  2  Dat betekent: we leggen ons erbij neer dat onze scholen zich niet meer aan de wet kunnen houden, namelijk: een bevoegde leerkracht in elke les of iemand die studeert voor een bevoegdheid.  3   we hebben geen flauw idee hoe dit gaat uitpakken. 4   Er is maar één ‘professional’ die voor de klas hoort, en dat is een bevoegde docent. Tuurlijk, er is niks mis met een incidentele gastles van een onbevoegde kunstenaar, vlogger, of accountant. Hartstikke leuk zelfs! Maar het stelselmatig vervangen van reguliere lessen door lessen van onbevoegden is geen onderwijs maar opvang. „Een ramp die we nooit mogen accepteren als het nieuwe normaal”, zoals de Amsterdamse onderwijswethouder Marjolein Moorman  liet weten. Is dat duidelijk genoeg?  5   Een leerkracht wil geen coördinerende rol, een leraar wil lesgeven. Een ‘coördinerende rol’ betekent bovendien nóg minder uren met de leerlingen, overuren, en nog verder van het vak afdrijven. 6   Dat is geheimtaal voor: er zullen scholen gesloten worden en de gebouwen worden verkocht aan projectontwikkelaars. De winsten daarvan zullen niet bij de docenten terechtkomen. Laat je niks anders wijsmaken.  7   Het klinkt mooi: van vijf naar vier dagen. Maar het is geen betaalde baan die ‘lichter’ wordt, het is ónderwijs! Het betekent een volle lesdag per week minder.  8   Betekent: we wisten dit twintig jaar geleden al maar hebben, hoewel we  een dik bestuurssalaris kregen, alle zorgelijke rapporten en aanbevelingen genegeerd. 9  Betekent: we hebben sinds de jaren negentig niet meer naar docenten geluisterd en geen vakliteratuur meer gelezen. Want de rest van Nederland weet allang hoe je het lerarentekort oplost. Door schoolbesturen en ‘onderwijsadviseurs’ te ontslaan en docenten en schoolleiders weer de baas te maken. Door leraren betere contracten te geven, door voorbereidingsuren en overwerk uit te betalen, door minder administratieve taken voor leraren, betere begeleiding van jonge en nieuwe leraren, minder zweeftaal op de pabo, en minder werkdruk. Ik weet ook wel dat het buitenaards lastig is om het onderwijs te redden. Maar wat ik niet meer  wil horen zijn bestuurders en ministers die met ondoordachte plannen en ronkende woorden simuleren dat ze er keihard aan werken. Zeg liever in duidelijke taal dat het onderwijs ten onder gaat en dat je geen flauw idee hebt wat je eraan kunt doen. Dat staat minder dom, is eerlijker en maakt de weg vrij voor échte oplossingen. Is dat helder? Ga ik nu weer even liggen. Ik zit sinds vandaag op een koor dat we De Sportschool hebben genoemd. Zodat we kunnen zeggen dat we op dinsdag altijd naar de sportschool gaan. pic.twitter.com/JdX5qYZHq2 — Nynke de Jong (@nynke) January 31, 2023  Datagestuurd grasbeheer…. Cc.@Japked https://t.co/Z01CulJwBQ — Martijn van der Neut (@MartijnvdNeut) February 2, 2023  De Evangelische Omroep zoekt een "Strategisch Eigenaar ‘Mens &amp; Cultuur’." Deze blabla verdient dan wel weer  €4.740,- tot  €7.685,- (@Japked lees je mee?) https://t.co/qAgjnUH4BQ — Aldwin Geluk (@aldwingeluk) February 4, 2023</p>]]></description>
      <guid>https://nrc.nl/nieuws/2023/02/06/9-manieren-om-te-zeggen-dat-het-onderwijs-naar-de-haaien-gaat-a4156304</guid>
      <pubDate>Mon, 6 Feb 2023 05:57:41 +00:00</pubDate>
    </item>
    <item>
      <title><![CDATA[In het nieuwe &#8216;hybride&#8217; kantoor is de stiltecel de enige plek waar je rustig kunt werken]]></title>
      <description><![CDATA[<p>Mensen met een écht beroep (politie, onderwijs en zorg) zullen er weinig van gemerkt hebben, maar de andere helft van werkend Nederland, die op kantoor, is de laatste maanden druk aan het experimenteren met  hybride werken – een combinatie van thuis en op kantoor.  Overal in het land zijn of worden kantoren verbouwd om kantoortijgers zo comfortabel mogelijk te laten ‘landen’ na een paar dagen thuiswerken. En dat lijkt af en toe nog te lukken ook. Ik hoorde in ieder geval positieve geluiden over het nieuwe ‘hybride’ kantoor toen ik lezers ernaar vroeg op Twitter. Over de nieuwe ‘in hoogte verstelbare bureaus en stoelen’. Over de techniek die, na maanden gestuntel, eindelijk thuiszittende collega’s probleemloos op de schermen in vergaderzalen tovert. Over ‘gezellige zitjes’ en ‘hoekjes’ waar je even kan bijpraten met collega’s – zitjes die er vroeger niet waren.  Er werd uiteraard ook veel geklaagd. Dat er na de verbouwing ineens nóg minder werkplekken zijn. En dat mensen daardoor op dinsdagen en donderdagen in de vensterbanken, op pingpongtafels en staand op de gang moeten werken.  Dat er ineens overal ramen zijn, want „lekker transparant” waardoor je nergens meer ongestoord kan uithuilen en je je overal bekeken voelt. Een lezer schreef dat op haar kantoor zelfs de kolfruimte nu uit „drie glazen wanden en een glazen deur” bestaat. „Ideaal!”  Ook ‘helemaal ruk’ vond een aantal lezers dat een hoop vergaderzalen toch niet helemaal geluiddicht blijken te zijn en dat wegens de nieuwe afvalscheiding alle prullenbakken bij de bureaus verdwenen zijn. Waardoor je aan het einde van de dag met je handen vol troep bij acht verschillende bakken staat te twijfelen waar je het in moet gooien. Of dat er ineens allemaal oncomfortabele meubels staan – hoge tafels met hoge krukken bijvoorbeeld, waar kleinere mensen onder lijden, of juist lage, zachte zitzakken en banken – „waardoor je rokje in je vetrollen kruipt”.  En dan die lichtsensoren! Waardoor het licht aan blijft (tijdens een PowerPoint) of juist uitgaat (op de wc!) als dat niet de bedoeling is. Maar als dat alles is, mag het begin van het hybride werken toch – voorzichtig – hoopvol genoemd worden.  Waar ik zelf heel blij van word? Van alle klimrekken, pingpongtafels, ballenbakken, schommels en glijbanen die in  allerlei kantoren opduiken. Ik weet bij nieuwe trends op het werk (‘zelfsturende teams’, ‘werken vanuit de bedoeling’, ‘agile’, ‘lean’) nooit of ze serieus bedoeld zijn, maar ik hoop dat bewegen op het werk dat wél is! Zo zag ik een plaatje van een klimtoestel („klimmen en ontmoeten”), waarop allemaal gelukkige kantoortijgers op verschillende verdiepingen met elkaar in een deuk lagen. „Een kattentoren, maar dan voor humans”, schreef een mij dierbare twitteraar. Apenkooien op kantoor, wie wil dat nou niet.  Een ander noemde een ballenbak „waarin je tijdens een vergadering mensen die te lang aan het woord zijn een bal tegen het hoofd kan gooien”. Of lekker schommelen tijdens het scrummen, dat kan bij Unilever! Dat wil ik ook! Ik vind het bovendien een hoopvolle trend dat we er eindelijk eens openlijk voor uitkomen hoe kinderachtig veel banen zijn. „De ouders in de speeltuin op kantoor, terwijl de kinderen thuis rustig hun huiswerk maken”, schreef een lezer – ik zeg: niks meer aan doen.  Maar het meest enthousiast werd ik van die andere positieve trend op kantoren, en dat is de glazen, geluiddichte werkcel. Vroeger waren dat verdwaalde eenlingen – die altijd bezet waren. Tegenwoordig staan er op veel kantoren hele rijen naast elkaar – en terecht! Tuurlijk, toen ik er voor het eerst eentje zag, keek ik ook even raar op. „Doodskisten” noemde ik ze ooit op LinkedIn. „Terraria”, „suicide booths”, „leuk voor Sneeuwwitje”,  en „rustig werken op je laatste rustplaats”, vulden lezers aan.  Maar hoe meer ik over ze nadenk, hoe beter ik ze begin te vinden. Sterker nog: geef iedereen een eigen stiltecel op kantoor! Ik zie alleen maar voordelen.  Want een stiltecel kan iedereen naar eigen smaak inrichten – lekker transparant, gordijntjes open, maar ook dicht of helemaal afplakken met post-its. Je kan er ook je spullen laten liggen – het ideale antwoord op de flexplek en de terreur van de ‘clean desk policy’.  Je zit er ook heerlijk rustig als je collega’s weer eens oeverloos over hun targets, voetbal of schurft staan te leuteren – maar je bent wel in de buurt als de pastelkleurige overhemden je nodig hebben voor een deep dive.  En je kunt ze verplaatsen hè, die cellen, er zitten wieltjes onder. Je rolt ze dus zo in een kring, zoals vroeger de cowboys op de prairie met hun huifkarren deden. Om een kampvuur bijvoorbeeld, of om een totempaal, bij een teambuildingsessie of escape room. Collega’s die vervelend zijn, rij je zo de afdeling af. En als je er een dagje niet bent, zet je hem op een steekwagentje en tuf je hem zo de parkeerkelder in. Alles beter dan vogelvrij in de kantoortuin zitten, sowieso. Ik vind het ook een mooi symbool om de werkplek als een cel te zien, als een gevangenis waar je alleen uit mag als je werk af is. Leidinggevenden kunnen bij traag werkende collega’s de zuurstof langzaam afknijpen, of de deur op slot doen. Maar je kunt ook nóg groter denken met die dingen. Als je ze net iets ruimer maakt bijvoorbeeld, heeft iedereen een eigen kamer op kantoor, schreef een lezer. Ik zag op TikTok een enorme loods met allemaal ‘tiny houses’ – voor elke collega één! Een soort vakantiepark op je werk – hoe heerlijk zou dát zijn! Of neem je eigen caravan mee naar kantoor, en zet hem op de parkeerplaats! Ik weet ook wel dat ik weer voor dromer uitgemaakt zal worden, voor idealist en hemelbestormer, maar ik denk toch dat in dit geval echt niemand er omheen kan. In het ‘hybride kantoor’ kun je alleen in de stiltecel rustig werken.  De toekomst van kantoor? Dat is de stiltecel. Een medewerker van @Menzis sluit een mail naar mij af ‘met leefkrachtige groet’. pic.twitter.com/MlzfFQ7bRJ — Lotte (@lotteunited) January 27, 2023  The kindest thing you can do for someone right now is cancel a meeting. — S. Mitra Kalita (@mitrakalita) January 25, 2023  Tegengekomen in het Twitterprofiel van een ex-politicus @Japked: 'kwartiermaker, aanjager, verkenner' — Jan-Kees Verschuure (@verschuurejk) January 26, 2023  Stel je benadert de klantenservice van Rituals en je moet je eerst door dit antwoord heen worstelen voordat je door kunt met je leven. pic.twitter.com/ckTjJVHik4 — Pippi (@PippiZeurkous) January 25, 2023</p>]]></description>
      <guid>https://nrc.nl/nieuws/2023/01/30/hybride-werken-geef-iedereen-een-eigen-stiltecel-op-kantoor-a4155700</guid>
      <pubDate>Mon, 30 Jan 2023 05:57:41 +00:00</pubDate>
    </item>
  </channel>
</rss>
