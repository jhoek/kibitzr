<?xml version="1.0" encoding="utf-16"?>
<rss version="2.0">
  <channel>
    <title><![CDATA[Japke-D]]></title>
    <link>https://www.nrc.nl/rubriek/japke-d-denkt-mee/</link>
    <description><![CDATA[Japke-D]]></description>
    <item>
      <title><![CDATA[Hallo KNVB. Deze linkse deugmuts heeft nog wat tips voor jullie]]></title>
      <description><![CDATA[<p>Als lid van de smerige, havermelkdrinkende msm-elite uit de grachtengordel die het land he-le-maal kapotmaakt met fake news heb ik natuurlijk weinig verstand van voetbal. Maar toch baart het me zorgen – al dat gegooi met vuurwerk, bier, aanstekers, munten en rookbommen de laatste tijd. De KNVB kwam vorige maand met een nieuwe regel die gebiedt dat een wedstrijd moet worden stilgelegd als er iets door supporters op het veld wordt gegooid en dat het spel helemaal gestopt moet worden als er voor de tweede keer iets op het gras belandt. Maar veel heeft dat nog niet opgeleverd – behalve gestaakte wedstrijden. En dus leek het me een goed idee eens met een paar voetbalminnende vrienden uit de provincie met een krat bier erbij wat oplossingen te bedenken waar elke club meteen mee aan de slag kan. Misschien zit de „gouden oplossing” erbij, Wouter Gudde! Zet hem op, KNVB!  Maak allereerst de spelers wat weerbaarder.  Denk aan scherfvesten, schilden en helmen. Ik hoorde dat Nike al bezig is een voetbalharnas te ontwerpen dat 100 procent schok- en steekvrij is en tevens het risico op blessures na tackles  en kopballen beperkt – win-win. Haal alle stoeltjes weg en maak sta-tribunes.  FIFA en UEFA vinden ze onveilig, maar ik denk dan: hoe meer publiek, hoe meer sociale controle, en hoe dichter mensen op elkaar staan, hoe minder ruimte om vuurwerk af te steken. En het scheelt toch weer een hoop stoeltjes op het veld.  Hou het publiek nat.  Elke tien minuten een flinke straal water erop. Dan is het lastig vuurwerk aansteken. Laat de spelers die waterkanonnen bedienen.  Hoge, doorzichtige schermen zijn  nog beter.  Twintig, dertig, wat zeg ik, driehonderd meter hoog – waarom niet. Dan moet je écht hoog kunnen gooien met dat vuurwerk. Maak er meteen mee-kleurende schermen van. Die gitzwart worden als er iets wordt gegooid. Aan de kant waar geen ‘gooiers’ zitten, kunnen ze dan gewoon blijven kijken. Sta het toe om veilige dingen te gooien.  Want ik snap de behoefte om dingen te gooien heel goed. Doe ik thuis ook geregeld, naar de tv. Dus slipjes, knuffels, toiletrollen (mijn lievelings), tekeningen, hartjes, bitterballen – hebben de jongens op het veld meteen een knabbeltje. Zet anders mensen op het veld die het niet erg vinden veilige voorwerpen op te vangen. Hebben de gooiers meteen iets om op te mikken.  Ik ben dol op vuurwerk. Laten we dat gecontroleerd gaan afsteken.  Een spectaculaire vuurwerkshow bij elk doelpunt. Sta je dan, met je saaie vuurwerkbom.  Je kunt ook rookbommen gecontroleerd afsteken.  Zo wordt elke wedstrijd een legendarische mistwedstrijd zoals die in 1966, je weet wel, Ajax tegen Liverpool, Olympisch Stadion? Google dat anders even.  Meer figuurlijk ‘vuurwerk’ op het veld.  Beter spelen zodat supporters zich niet vervelen – is ook een optie, maar niet voor elke club haalbaar (ik noem geen namen).  Deel gratis seizoenskaarten uit aan vrouwen.  Vrouwen komen in vrede, altijd. Ik heb het even voor jullie nagezocht, maar alle veroordeelde hooligans in de historie ever ooit zijn mannen. Honderd procent.  Hoewel, bij Go Ahead Eagles, dit is echt waar, heeft een meisje dit seizoen bijna een stadionverbod gekregen omdat ze uit bij Ajax haar borsten liet zien, maar dat is teruggedraaid door de clubleiding. Gelukkig maar.   Verder dacht ik aan meer kinderen op de tribune, opa’s, oma’s, ooms en tantes – maak van elke wedstrijd een familie-uitje.  Ontvang iedereen met gratis koffie en een broodje kroket – geef iedereen een thuis in dat stadion – dat verwachten ze niet, al die gasten staan dan met tranen in de ogen. Ik nu ook trouwens. Over ontroering gesproken: ik dacht ook aan huisdieren op de tribune.  Dat stemt de vuurwerkgooiers vast milder – die hebben zelf vaak ook huisdieren. Ook kwetsende koren over het klokkenspel van de hond kunnen dan wel eens tot het verleden gaan behoren.  Vervang het bier in het stadion door rode wijn.  Liefst met veel tanninen, uit Cahors en omgeving. Dat vlekt als de ziekte. Geen vrouw is blij als je elke wedstrijd onder de rode wijn thuiskomt. En al die mannen die gooien met drank, zitten thuis natuurlijk onder de knoet, dus dat lost zichzelf op.  Verder denk ik dat er wel wat steviger gefouilleerd mag worden – een visitatiecommissie zal daar prima, eh, invulling aan kunnen geven.  En als dat niet helpt, moet het deurbeleid worden aangescherpt. Dat mensen slechts binnen mogen op vertoon van zelfgekleide asbakken, aantoonbare vaardigheid in het kantklossen, of een lidmaatschap van de scouting. Padvinders mogen sowieso gratis naar binnen. Maar de beste remedie tegen al dat gelazer met vuurwerk, rookbommen, aanstekers en andere ellende is natuurlijk, en ik geef toe dat dit een revolutionaire maatregel is: neem het voetbal serieuzer.  Heb meer liefde voor de sport. Want hoe serieuzer je de sport neemt en hoe meer je ervan houdt, hoe minder je met dingen gaat gooien. Vuurwerk gooien maakt het voetbal kapot – denk ik dan hè. Maar ja, ik heb er natuurlijk geen verstand van, kijk maar even wat je zelf het beste lijkt. Ga ik nu, als linkse klimaatdrammende D66-deugmuts weer even een potje tennis kijken. Ik lees in een Kamerbrief dat 'de revolverendheidseis knellend werkt bij het ontwerpen van een passend instrumentarium gericht op de doelenfinanciering van onderzoeksfaciliteiten en valorisatie'. Dat u het weet. — Bauke Schram (@BDSchram1) May 17, 2023  Haha, 100 jaar nadat iedereen met verstand al wist dat flexplekken de dood voor elke organisatie zijn gaan de absolute denkers van Universiteit Wageningen het ook nog even invoeren. Veel succes! https://t.co/d0NLPvv9Hb — Denkjewel (@Denkjewel) May 17, 2023  Waarom doen Amsterdammers zo ontzettend moeilijk over 1 klein stukje water? Bouw een brug, tunnel of polder het in. Dat eeuwenlange gezeik over het IJ… https://t.co/bgzdXuPL3T — Lammert de Bruin (@lammert) May 16, 2023</p>]]></description>
      <guid>https://nrc.nl/nieuws/2023/05/22/hallo-knvb-mijn-voetbalvrienden-hebben-nog-wat-tips-voor-jullie-a4165254</guid>
      <pubDate>Mon, 22 May 2023 05:57:43 +00:00</pubDate>
    </item>
    <item>
      <title><![CDATA[Hallo, ik ben Peter, 47 jaar, en ik durf dus niet te bellen]]></title>
      <description><![CDATA[<p>Joh, ik had geen idee. Dat er zóveel mensen zijn die niet durven te telefoneren! Ik had wel eens gehoord dat jongeren er bang voor zijn omdat ze de hele dag appen, en het niet meer leren – dat noemen ze bel-angst.  Maar afgelopen week kwam ik er achter dat er ook heel veel ouderen bang zijn om te bellen. Toen ik er op Twitter naar vroeg  kreeg ik meer dan 700 (!) reacties. De overgrote meerderheid was panisch voor de telefoon. Twintigers, dertigers, veertigers, vijftigers en zestigers. Het leek wel een therapeutische sessie. Mensen die bang zijn voor het „onverwachte” van een telefoongesprek, bang dat ze moeten improviseren. Mensen die bang zijn een antwoord niet te weten tijdens het bellen en volledig blokkeren met angstzweet, hartkloppingen en misselijkheid. Mensen die bang zijn zich met een telefoongesprek aan anderen op te dringen.  Het duurt ook altijd heel lang, bellen, vond een aantal, en het is heel „awkward” als je door elkaar gaat praten of als er een stilte valt. Ze appen liever, dm’en of mailen. Dat is veiliger en vrijblijvender. Er zijn al cursussen tegen bel-angst. Ik zag er eentje bij Nieuwsuur – er werd geapplaudisseerd voor de succesvolle bellers. Ik las over een jonge vrouw die haar huisarts niet durft te bellen, en dat een vriendin laat doen. Ik las op Twitter dat studenten journalistiek stoppen met de opleiding omdat ze niet durven te bellen. Ik viel van m’n stoel. Wél uren in de bus lopen te kleppen met vrienden – met de telefoon als een cracker voor je gezicht – maar in een hoekje gaan zitten bibberen als er een onbekende belt. Maar ik vond het vooral verdrietig. En zonde. Want zelf heb ik zo’n beetje m’n hele carrière aan die gekke telefoon te danken! Ik heb er zoveel mee gelachen, zoveel interviews mee gedaan, zoveel  zakelijke deals mee gesloten.  Zoveel geleerd ook, door dat ding, en nog steeds! M’n stem leren gebruiken, andere stemmen leren inschatten, leren luisteren, contact maken, een gesprek voeren, gaande houden, iemand overhalen, timing. Leren om beleefd te blijven, de ander te laten uitspreken. Leren om mensen te lezen. Dat was me via mail of WhatsApp nooit gelukt.  Ik zou mensen met bel-angst ook zo graag willen geruststellen! Dat je alle tijd hebt, bijvoorbeeld, tijdens een telefoongesprek, om na te denken en notities te maken. Dat een stilte niet erg is. Dat je het gewoon kan zeggen als je meer tijd nodig hebt. Dat je niemand stoort als je belt – je informeert vooraf even of het uitkomt. En als het niet schikt nemen ze toch niet op.  Dat je in twee minuten aan de telefoon iets kan regelen waar je 20 mails voor nodig hebt. Dat je niet ‘door elkaar praat’. Dat je veel meer kan horen in iemands stem dan je ooit in een appje kan lezen. In een telefoongesprek kan je iemand bijsturen die boos is – via de app of de mail wordt dat vaak alleen maar erger. Want juist mailtjes en appjes worden vaak verkeerd begrepen. Mailtjes met spelfouten worden niet serieus genomen, ook dan is bellen dus handiger. Of voicememo’s – heeft  íémand tijd om díe allemaal te luisteren? In een artikel van AT5 werd een mediaonderzoeker geciteerd die er geen probleem in zag als telefoneren zou verdwijnen. Ik ben het daar niet mee eens. Er zijn zoveel situaties waarin niets de telefoon kan verslaan. Als je je excuses moet maken. Als je iemand moet overtuigen, als je iemand iets wil verkopen. Als daar iets belangrijks van afhangt – een stage, een baan, je leven. Als je de doktersassistent moet uitleggen uitlegt wat er aan schort. Als je het alarmnummer moet bellen.   Wat is het ergste dat kan gebeuren? Begin een telefoongesprek met de mededeling dat je het eng vindt – iedereen zal je willen helpen. Ga ergens zitten waar het rustig is, pak er papier bij en schrijf op wat belangrijk is. Geef het tijd. Tuurlijk. Bellen heeft een slechte naam gekregen door de energiemaatschappijen, de Vriendenloterij en de urenlange wachtrijen bij de klantenservices. Maar dat maakt alle waardevolle, leuke, nuttige en slimme telefoongesprekken niet minder waardevol. Want in écht contact gaat er niets boven de telefoon. Beeldbellen, dát is pas awkward. Aan de telefoon vallen alle uiterlijkheden weg en kan je je concentreren op wat écht belangrijk is. Geen monologen heen en monologen terug, maar dialogen. Niet alleen reactie, maar interactie. Wat dat betreft lijkt telefoneren een beetje op het leven. Dat is ook een en al interactie, onverwacht, ongemakkelijk, improviseren, reageren, doodgaan en weer opstaan. Je leeft toch pas als je een gesprek voert, niet als je mailtjes zit te lezen? Je leeft toch niet via een toetsenbord? Angst om te telefoneren is angst om écht contact aan te gaan. Angst om te telefoneren, is angst om te leven. Ja ja. Ik zal wel weer een boomer zijn. En aan fobieën en autisme doe je natuurlijk niks. Maar je zou toch willen dat iedereen het wat meer zou durven?  Durven te leven. 'je bent enthousiast over de toekomst van laadpalen'. Op een of andere manier zie ik die sollicitant een uur oreren over laadpalen @Japked @DeventerGem. pic.twitter.com/R2fOv4ypgC — EllenBsch (@EllenBsch) May 6, 2023  Ah de integrale ad hoc commissie is mijn lievelings commissie — Sanne de Wilde (@SHdeWilde) May 9, 2023  Het songfestival blijft de beste bescherming tegen een buitenaardse invasie. #Eurovision — Mark Traa (@marktraa) May 13, 2023</p>]]></description>
      <guid>https://nrc.nl/nieuws/2023/05/15/hallo-ik-ben-peter-47-jaar-en-ik-durf-niet-te-bellen-a4164735</guid>
      <pubDate>Mon, 15 May 2023 05:57:43 +00:00</pubDate>
    </item>
    <item>
      <title><![CDATA[Ben jij verslaafd aan je telefoon en je ouders ook? Zo kicken jullie samen af - in 13 stappen]]></title>
      <description><![CDATA[<p>Eerlijk gezegd had ik jullie  al een beetje opgegeven, lieve scholieren. Lerarentekorten, een dalend onderwijsniveau, leerpleinen waar je het zelf moet uitzoeken, ChatGPT. En daar kwam de mobiele telefoon in de klas nog eens bij! Een superverslavend monstertje dat het laatste beetje energie dat je nog hebt opzuigt, en doet oplossen in een wervelwind van TikTok, snaps, roddels, stickers, stories, lijpe picca’s, BeReals, en groeps-appjes. Ik had al een column klaar waarin ik ervoor pleit om, als het jullie toch onmogelijk wordt gemaakt te leren,  van school dan maar een life experience center te  maken.  Met een open bar, paddo’s, wiet, cocaïne, pizza’s en Flügels. Met messen, pistolen, en kettingzagen. Met onbeschermde seks, een grote frituur voor de vette bek,  crack, gokkasten, sigaretten, champagnefonteinen, snoep en een verbod op noisecancelling koptelefoons. Je kan immers maar beter met verleidingen leren omgaan, dan ze te verbieden, ja toch? Nou, die column heb ik in de prullenbak gegooid. Want ineens hoor ik overal hoopgevende oproepen  om de mobiele telefoon op scholen te verbieden. Een meerderheid van de leraren is al voor. Alleen een paar laffe schoolbestuurders die zelf nog nooit voor de klas hebben gestaan zijn nog tegen. Ik kreeg ineens weer hoop!  Maar ik ben tuurlijk ook niet gek. Voor mij als boomer is het al moeilijk om  cold turkey van m’n telefoon af te kicken. Laat staan voor jullie die met een iPhone in de hand  geboren zijn. Daarom heb ik een survivalgids gemaakt: ‘Hoe overleef je de les zonder je telefoon’. Als je dit stappenplan volgt, komt alles goed. Hou vol! De eerste uren zonder je telefoon zijn het moeilijkst.  Je gaat  zweten, grijpt steeds mis in je broekzak, krijgt fantoompijn in je duimen, vlekken voor je ogen,  en hoofdpijn. Blijf rustig ademhalen en drink kleine slokjes water. Het wordt nog veel erger.  Want je gaat dingen zien, voelen en ruiken!   Je gaat vogels horen zingen, klasgenoten horen hoesten. Je ruikt scheten, buiten huilt een kind, blaft een hond en knettert een brommer voorbij. Pure horror, maar hier moet je doorheen.  Het valt je ineens op dat er iemand voor de klas staat.   Dat is de docent. Die vertelt iets over dingen waar je, behalve biologie (piemels, vagina’s, schaamhaar!) helemaal niks aan hebt. Willem van Oranje, de stelling van fakkin Pythagoras, erosie – de eerste week zou ik dat nog even negeren. Je hebt al genoeg aan je hoofd.   Na een paar dagen voel je dat je brein – dat is je interne harddrive – begint te kraken.   Je wordt ergens boos over, of juist blij, je krijgt ambitie – die gelukkig meestal ook weer weggaat –  er komt een mening in je op zonder dat die is voorgeschreven door een influencer, je maakt een grap die niet bij een meme hoort – dit is je persoonlijkheid die zich ontwikkelt. Wees niet bang. Zeker, je fietst nu met losse handen, maar niemand kan foto’s of filmpjes van je maken – dus ontspan. Na een paar dagen ga je tot je verbijstering met je klasgenoten praten.   En zij praten terug! WTF! Rustig, ook dit is normaal. Je merkt dat ze een stuk minder gemeen zijn dan in de virtuele wereld. Je kijkt ze in de ogen en leert in te schatten wat ze bedoelen. Vaak heb je het verkeerd. Dit noemen ze communicatie. Dat is hard werken. Klasgenoten gaan vragen stellen aan de docent. Dat zijn analoge comments.   Kijk maar of jij dat ook gaat doen – het is vaak handiger dan thuis een YouTube-filmpje kijken. Mensen lachen af en toe om je – dat zijn real time likes.   Soms zeggen ze dat je stom bent – dat zijn de duimpjes naar beneden. In de telefoontassen laten jullie plantjes groeien. Omdat je sneller leert zonder afleiding, alles beter onthoudt, in de les al hebt opgelet en je telefoon niet meer 400 keer per uur trilt, heb je tijd over voor hobby’s – dat zijn dingen die je zonder je telefoon kunt doen.   In het park voetballen bijvoorbeeld, een schoolband beginnen, ijsjes eten, blowen. Die laatste heb je niet van mij.  Je verveelt je steeds vaker, de stilte blijft moeilijk.   Dat hoort. Sterker nog: hoe meer je je verveelt en hoe stiller het is, hoe beter je brein wordt. Toch is het misschien handig om af en toe propjes te gooien, de leraar te pesten, vliegtuigjes te vouwen – dat is heel goed voor je ruimtelijk inzicht – of briefjes aan elkaar door te geven om de ergste saaiheid wat te verdrijven.  Die briefjes zijn trouwens leuk om te bewaren. Als je ze veertig jaar later leest, krijg je er tranen van in je ogen, maar nu nog niet hoor! Maak je geen zorgen.  Door alle saaie boeken die je leest krijg je het idee om zelf een boek te gaan schrijven.   Een boek, geschreven door een scholier! Dat verwacht niemand. Je wordt bestsellerauteur en verdient meer geld dan alle, inmiddels overbodig geworden, influencers bij elkaar. Je docent Nederlands is ontroerd. Je ouders krijgen argwaan.   Want je bent aardiger, praat mee aan tafel en je bent enthousiast. Probeer dit een beetje te verbergen, anders denken ze dat je drugs gebruikt.  Je school wordt steeds populairder, steeds meer leraren willen er werken, en iedereen haalt hogere cijfers.   De MR zit met de handen in het haar, „wat is hier verdomme aan de hand” (die hebben niks meer te doen). Er vallen geen lessen meer uit – dat is een nadeel. Ineens hoor je je tegen je ouders zeggen dat je veel gelukkiger bent zonder telefoon en dat zij er ook eens mee zouden moeten stoppen.   Vervolgens laat je hen deze column lezen en help je hen afkicken. Je bent klaar. Het is je gelukt. We houden van je, deden we al. Ik ben trots op je &lt;3. Er is maar één man die een overhemd met korte mouwen mag dragen. pic.twitter.com/8j5IMitBuv — Denkjewel (@Denkjewel) May 2, 2023  @Japked in mijn instelling lijkt het elektronisch dossier  gemaakt door vliegtuigspotters.  Ooit begon ik de dag in de cockpit,  m.b.v de Hubknop navigeer nu ik via de Hubbalk naar de  landingspagina. Komt dit bekend  voor ICT systemen die doen denken aan Schiphol en  chaos ? — Pieter Prins (@PietPrik) May 4, 2023  Problemen met de werklaptop, bel met IT en heb een onwijs leuk telefoon gesprek met de IT medewerker. Terwijl hij uitzoekt wat het euvel is ben ik nieuwsgierig en dacht:”laat ik hem eens even googlen” hoor ik hem ineens zeggen “je weet dat we het scherm delen hè?” 🙈 — Wenn (@BuurvrouwvanEva) May 4, 2023</p>]]></description>
      <guid>https://nrc.nl/nieuws/2023/05/08/hallo-lieve-scholieren-zo-overleef-je-de-les-zonder-je-iphone-in-13-stappen-a4164130</guid>
      <pubDate>Mon, 8 May 2023 05:57:44 +00:00</pubDate>
    </item>
    <item>
      <title><![CDATA[Fulltime werken is enorm overschat. De meeste fulltimers doen de hele dag geen reet]]></title>
      <description><![CDATA[<p>Tuurlijk. Als je een eigen bedrijf hebt en geen personeel kan vinden. Als je een stomme partner thuis hebt. Als je arts bent, of een ander écht vak uitoefent waarvoor je uren moet maken om het in de vingers te krijgen. Als je anders niet genoeg verdient om rond te komen. Als je leuk werk hebt. Dán snap ik dat je fulltime werkt.  Maar al die andere mensen die fulltime werken in Nederland? Die snap ik nooit. Zelfs Nederlandse vrouwen, godbetert, zijn de laatste jaren (iets) vaker fulltime gaan werken, zo blijkt uit de Emancipatiemonitor. Het moet niet veel gekker worden. Straks werkt er niemand meer parttime in dit land!  Er zijn columnisten – ik noem geen namen maar Sander Schimmelpenninck bijvoorbeeld – die daar heel blij mee zijn. Die redeneren dat fulltimers de economie en onze pensioenen redden, en met hun belastingen alle collectieve voorzieningen betalen. Daar hebben ze een punt, maar zo’n columnist ben ik niet.  Als jij jezelf week in week uit fulltime wil afbeulen moet je dat zelf weten, ieder z’n ding. Maar ik vind dat we dan wél gaan afspreken dat we een paar dingen niet meer van je willen horen. Welke dingen? Nou deze!  Druk, druk, druk. Het eerste wat ik altijd van fulltimers hoor is dat ze zo druk zijn.  Maar is dat echt zo? Nee hè. Fulltime werken wordt enorm overschat. De meeste fulltimers doen de hele dag geen reet.  Ja, enorm druk zijn met geouwehoer bij de koffieautomaat, darten, ‘nadenken’, onnodig vergaderen, op hun telefoon scrollen, dure caramel latte macchiato’s drinken – die ze kunnen declareren – en weer ouwehoeren. En dan heb ik het nog niet eens over alle onnodige deep dives, scrums, town halls en teambuilding – allemaal dingen die door fulltimers bedacht zijn om de tijd te vullen.  Trouwens, alle onderzoeken ter wereld wijzen uit dat je na zes uur werken op een dag  écht niet meer productief bent. En ze krijgen hun geld tóch wel, met hun fulltimecontract, dus hardlopen is er niet bij. Freelancers en parttimers werken veel efficiënter.   Neem je nou alweer een vrije middag?  Als je het niet erg vindt, ga ik in mijn eigen tijd even naar de tandarts, los ik de lekkage bij de buren op, ga ik naar het ziekenhuis voor controle, ontvang ik de loodgieter, breng ik de auto naar de APK en haal ik m’n nieuwe paspoort op. Wat jij allemaal in de baas z’n tijd doet, zeg maar.  Mijn baan kan niet parttime.  Alles kan parttime, ook jouw baan  –  doe niet zo interessant joh. Sterker nog, wérkte je maar parttime, dan werd je  gedwongen je werk over te dragen, te verantwoorden, en keken er geregeld een paar extra (nog) frisse ogen naar in plaats van jouw uitgebluste, fulltime blik.  Kijk naar onze minister-president: o wat werkt die man hard, maar heeft hij de laatste 10 jaar ook maar één probleem opgelost? Als een paar parttimers het toeslagenschandaal, het Groningse gasdossier, de asielcrisis, de stikstofcrisis en de klimaatcrisis hadden moeten oplossen, was het allang geregeld.  Parttimers ervaren meer stress dan fulltimers.  Klopt, maar er zal toch íémand de kinderen uit school moeten halen als de oppas weer eens ‘niet lekker in haar vel zit’, de BSO dicht is door personeelsgebrek en de juf ziek is vanwege het lerarentekort. Dan heb ik liever vaste dagen vrij, dan als fulltimer verrast te worden.  Parttime kun je geen carrière opbouwen.  De hele dag excelsheets invullen, interessant doen met oortjes in, rondlopen met een dikke dossiermap, snel optrekken met je Tesla bij het stoplicht, je mails zo instellen dat ze ’s avonds worden verstuurd om druk te lijken – als je dát verstaat onder een carrière, mag je die carrière van mij houden.   Ik heb geen tijd voor ‘persoonlijke ontwikkeling’.  Nee, dat merken we.   Ik heb leuk werk.  Nou, ik niet. Ik heb een rotbaas, een dom baantje waar ik maar niet uit kom – hoe hard ik ook werk. Waarom zou ik dan nóg meer uren maken? Dan verlies ik bovendien m’n toeslagen en ga ik er financieel zelfs op achteruit.  Als vrouwen parttime blijven werken, zullen ze nooit volwaardig meebeslissen over de toekomst van ons land.  Als jij zo nodig meer vrouwen op belangrijke posities wilt, moet je de uren aanpassen zodat het voor hen wél aantrekkelijk wordt. Het verandert niet vanzelf? Doe er dan iets aan.  Wat als je relatie uitgaat en je de hypotheek niet meer kan betalen?  Ja, ik ben financieel afhankelijk van mijn man, klopt. Maar of dat nou stom is of niet, daar heb jij niets mee te maken.  Ook fulltime werkende mannen en vrouwen doen aan mantelzorg.  Ja, maar jij niet, dus hou je mond daar maar over.  Jammer dat je nooit bij de heidag kunt zijn.  Tenenlezen, schapen aaien en kleien met collega’s? Spaar me zeg.  Ik vind parttime werken ouderwets.  Ik vind fulltime werken ouderwets. Steeds meer jonge mensen bedanken ervoor. Daar zul je als werkgever toch echt een antwoord op moeten vinden de komende jaren.  Als je het niet erg vindt, werk ik nog even door.  Volgens mij bedoel je rondhangen bij je laptop tot de file voorbij is en de kinderen gegeten hebben en naar bed zijn gebracht. Als je werk je hobby is, heb je altijd vrij.  Lekker dan. Want wat als je met pensioen gaat, of arbeidsongeschikt raakt? Dan heb je naast je werk niets opgebouwd. Jij hebt straks geen pensioen.  Jij háált je pensioen niet eens als je zo doorgaat.  O en graag gedaan! “Deze pack bestaat uit een 20ml tube, een Refresh Bar én een biologisch katoenen travel pouch waar beide in passen.” Een stuk ZEEP en een ZAKJE. Echt hoor, hou op met me. — Miranda (niet die) van Gelder (@Mithranda) April 11, 2023   Impact, (impèkt) dit woord, ik wordt er wat moe van, alles moet maar impact hebben. Vrees dat we er niet meer vanaf komen. Als iemand er gehakt van wil maken, graag!@Japked — Thomas Hoekstra (@b4f47a1130d641a) April 14, 2023   ‘Goedenmiddag, ik heb een ambitie. Vraag me een beetje af of die voldoende divers is. Kunt u me doorverbinden met de ambitiecoördinator Diversiteit en Inclusie?’ pic.twitter.com/Elozk9mGMn — Taaldokter (@Taaldokter) April 15, 2023   Neeeeeeee…. 🙈Werken aan een nieuw imago en dan spreken over 'integrale klantreizen'…? Doe.Het.Niet @UWVnl 🙏(Wat zeg jij @Japked?) #kantoortaal pic.twitter.com/qeLhzqZz6O — Ingrid Mols (@ingmols) April 21, 2023   TIL: Rijkswaterstaat heeft een sectorbrede samenwerkingsmanager voor het transitiepad duurzame wegverharding. Cc @Japked — Jos (@JosVrbk) April 30, 2023   my main hurdle in a job search is that i don’t know what shit like this means pic.twitter.com/e1i7iLtiCl — Brandy Jensen (@BrandyLJensen) May 1, 2023</p>]]></description>
      <guid>https://nrc.nl/nieuws/2023/05/01/fulltime-werken-is-enorm-overschat-de-meeste-fulltimers-doen-de-hele-dag-geen-reet-a4163449</guid>
      <pubDate>Mon, 1 May 2023 05:57:44 +00:00</pubDate>
    </item>
    <item>
      <title><![CDATA[Waarom juist jíj deze column beter niet kunt lezen]]></title>
      <description><![CDATA[<p>Al sinds mijn zevende, toen ik begon met verhalen schrijven, ploeter ik me suf om mijn teksten zo overtuigend mogelijk te maken. Dat mensen mijn kant van het verhaal gaan zien, dat ze worden meegesleept, dat ze gaan zien wat ik wil dat ze zien – lukt niet altijd. Zo ploeteren we natuurlijk allemaal.  Want of je nou in de marketing, de journalistiek, de bouw, de IT, de communicatie of bij de politie werkt, overal worden er mails gestuurd, vacatures geschreven, advertentieteksten, persberichten en ‘mission statements’. En voor al die teksten is het van belang dat ze verleiden, en mensen de kant opduwen die jij wil dat ze gaan. Voor al die ploeteraars schreef tekstspecialist Nicol Tadema het boek De 7 magische woorden – waarmee je als tekstschrijver of marketeer jouw resultaten beïnvloedt. Ik sprak haar al eerder over hoe je betere vacatures schrijft, in dit boek legt ze uit hoe je door een paar woordjes slimmer in te zetten, al kan zorgen dat je teksten meer resultaat opleveren – zeven woordjes om precies te zijn: ‘maar’, ‘omdat’, ‘jij’, ‘ja’, ‘of’, ‘als’ en ‘niet’. Hoe het werkt?  Nou zo.  ‘Maar’.  Ik begin ‘maar’ meteen met mijn favoriete woord uit het boek, en dat is ‘maar’. Ik wist niet dat daar zoveel lading in zit! Tadema schrijft dat we altijd alert zijn op een ‘maar’. Omdat we eraan gewend zijn geraakt dat na positief nieuws meestal iets negatiefs volgt, en dat negatieve begint altijd met een ‘maar’! Daardoor luisteren we slecht naar alles wat vóór een ‘maar’ komt, en zijn we gefocust op wat erná komt.  De truc van Tadema is dus eenvoudig: draai het om. Zet het negatieve dat je moet overbrengen vóór de ‘maar’ en het positieve erachter. Schrijf dus niet: „Ik vond je presentatie inhoudelijk erg goed, maar wel wat lang”, maar schrijf, of zeg: „Ik vond je presentatie wel wat lang, maar inhoudelijk erg goed.” Daardoor is de lezer eerder geneigd het positieve te onthouden.  ‘Omdat’.  Alles wat na een ‘omdat’ volgt, zijn we geneigd serieus te nemen. Omdat mensen ervan uitgaan dat na een ‘omdat’ een goede reden volgt, en iets dat objectief is. Tadema denkt dat dit zo is omdat we ‘omdat’ vaak gehoord hebben in onze jeugd – van onze ouders, en andere personen die we vertrouw(d)en. „Waarom mag ik geen snoep?” „Omdat het slecht is voor je tanden” en de ultieme: „Je gaat nu naar bed omdat ik dat zeg.”  Dat ingesleten vertrouwen zorgt ervoor dat we alles wat er na een ‘omdat’ volgt, geneigd zijn te geloven, zelfs als het onzin is. Een mooi voorbeeld is de slogan van L’Oréal: „Omdat je het waard bent.” Maar het werkt ook als je schrijft: „Meld je aan voor deze nieuwsbrief, omdat je anders spijt krijgt.”  ‘Jij’.  Een zin met ‘jij’ erin spreekt persoonlijk aan, streelt het ego en wekt vertrouwen, schrijft Tadema. Pas jij het woord slim toe, en uiteraard niet te vaak, dan zal de lezer zich eerder voor jouw karretje laten spannen.  ‘Jij’ werkt daarbij overigens beter dan ‘je’. ‘We nemen graag morgen contact met jou op’ werkt dus beter dan ‘we nemen morgen contact met je op’. O ja, en ‘u’ werkt soms beter dan jij.  ‘Ja’.  Het woordje ‘ja’ heeft een extreem positief effect op het brein. Zorg er dus voor dat je lezer door je tekst in de ja-stand komt, schrijft Tadema. Dat betekent niet dat je ‘ja’ letterlijk moet gebruiken, wel dat je in je tekst voor een sfeer moet zorgen waardoor de lezer instemmend gaat knikken.  Dat kun je doen door vragen te stellen waar de lezer geen ‘nee’ op kan zeggen als ‘wil jij geld besparen?’, ‘wil jij Oekraïne ook helpen’ en ‘ben jij op zoek naar een nieuwe baan?’ Maar nog beter werkt het door ervoor te zorgen dat je tekst zo geschreven is dat je lezer automatisch ‘ja gaat knikken’. In het boek staat hoe je dat kan doen – korter schrijven, duidelijker taal, etc. ‘Of’.  Met het woordje ‘of’ kun je je lezer onbewust ‘dwingen’ een keuze te maken die niet eens een keuze is. Bijvoorbeeld met: „Wil je de groene jumpsuit of de rode?” – dan doe je net of GEEN jumpsuit kopen niet eens een optie is.  Dat werkt overigens ook bij je kinderen. Als je vraagt: „Wil je vijf spruitjes eten, of zes?” Helaas, niet bij álle kinderen – en alle lezers.  ‘Als’.  Het woordje ‘als’ is het favoriete magische woord van Tadema zelf. Omdat het de lezer laat denken in mogelijkheden, en omdat het weerstanden wegneemt. Met het woordje ‘als’ kun je werelden open laten gaan. „Wat als je bijvoorbeeld meer tijd zou overhouden om leuke dingen met je gezin te doen?”, „Wat als je 30 miljoen euro zou winnen?”, „Wat als je binnen twee maanden je streefgewicht bereikt?” – zijn een paar voorbeelden.  Maar het woordje ‘als’ kan je lezer ook in een positie brengen waar zij of hij niet onderuit kan. Bijvoorbeeld als je schrijft dat „Jij als verantwoordelijke vader natuurlijk wil dat je kinderen een fietshelm dragen”. Of dat jij als intelligente lezer uiteraard wil weten hoe je zeven magische woordjes slim kunt gebruiken. Toen ik het boek las, merkte ik dat het werkt! ‘Niet’.  Het woord ‘niet’, tot slot, is ook een magisch woord. Omdat het je vrijwel altijd prikkelt. Als je bijvoorbeeld ergens leest dat je ‘dit stuk beter niet kunt lezen’, doe je het lekker toch.  Maar pas op: als er belangrijker woorden in een zin staan dan ‘niet’, vergeet je brein het woordje ‘niet’. Als je dus schrijft: „Ik ben niet de moordenaar”, zal je lezer het woord ‘moordenaar’ onthouden. Je kunt dus beter zeggen: „Ik ben onschuldig.” Dat snap jij toch ook meteen? Niet verder vertellen hoor.</p>]]></description>
      <guid>https://nrc.nl/nieuws/2023/04/24/waarom-juist-jij-deze-column-beter-niet-kunt-lezen-a4162930</guid>
      <pubDate>Mon, 24 Apr 2023 05:57:44 +00:00</pubDate>
    </item>
    <item>
      <title><![CDATA[‘Er is meer in het leven dan werken’ en 13 andere dingen die we nooit meer van parttimers willen horen]]></title>
      <description><![CDATA[<p>Tuurlijk. Als je de hele dag wc’s moet schrobben. Als je een studie naast je werk doet. Als er in je sector (onderwijs, zorg) geen fulltimecontracten zijn. Als je met je hobby geen droog brood verdient, en je een bijbaantje nodig hebt. Als je mantelzorger bent. Als je ziek bent en niet fulltime kán werken – dán snap ik dat je parttime werkt. Maar al die andere vrouwen in Nederland die parttime werken? Die snap ik nooit. Want ze doen dat veel vaker dan mannen. Vorige week meldde het CBS dat veel meer vrouwen in de jaren na hun opleiding aan mbo, hbo of universiteit  in deeltijd werken dan mannen met dezelfde studie – ook als er nog geen kinderen zijn. Het eerste jaar na de studie werkt 30 procent van de vrouwen parttime tegen 14 procent van de mannen, negen jaar later is dat voor vrouwen met een universitair diploma al 40 procent (en voor mbo’ers zelfs 67 procent) en voor de mannen minder dan 10 procent. Als vrouw én fulltimer ben ik echt een uitzondering.  Er zijn columnisten – ik noem geen namen maar Sander Schimmelpenninck bijvoorbeeld – die daar heel boos over worden. Die vinden dat al die vrouwen verwende deeltijdprinsesjes zijn, en dat ze fulltime moeten gaan werken om de economie en onze pensioenen te redden. Maak je geen zorgen, zo’n columnist ben ik niet. Als jij twee, drie dagen per week wil werken moet jij dat weten. Ieder z’n ding. Maar ik vind wel dat als ik straks nog zo’n beetje de enige fulltime werkende vrouw ben in dit land, we wél gaan afspreken dat ik een paar dingen niet meer van parttimers wil horen. Welke dingen? Nou deze! Parttimers die dat roepen bedoelen meestal dat ze meer tijd willen om hele dure koffie te drinken en op hun telefoon te scrollen. Ik vind een fulltimecarrière leuker. Sterker nog, ik hou ervan. Van de verslavende koorts om iets te willen bereiken en samen met je collega’s succes te behalen. Dat onbetaalbare gevoel dat met geen hazelnut decaf dubbele espresso flat white te koop is. Ja toch. Hahaha, joh. En je man en mij gun je wel een burn-out? Lekker dan. Ik denk trouwens dat je eerder een burn-out krijgt van een bijbaantje dan van een fulltimebaan waarin je de tijd hebt om een vak te leren. Doe eens niet zo neurotisch. Als wij, je collega’s, dringend moeten weten of jij over drie maanden kan werken omdat anders de planning niet rondkomt – doe jij op je vrije dag dan eens niet zo interessant met je „strenge life-work balance” en gooi gewoon even een antwoord in de groepsapp. En niet pas op dinsdag, als je weer werkt en wij vier dagen (!) hebben moeten wachten op het antwoord en we voor jou alles weer moeten omgooien.  O echt? 3 dagen per week werken is „meer”  dan een fulltimebaan? Dat klinkt best arrogant. O trouwens, en je man dan? Die jouw hypotheek betaalt? Die heeft geen recht op „meer in het leven”? Als jij er nooit bent als de mooie klussen worden verdeeld, ga dan ook niet zitten miepen als je de restjes krijgt. Als jij ervoor kiest om niet op vrijdag te werken, is het logisch dat je de vrijmibo mist. En hou eens op met die irritante out-of-office mails! Wij, je fulltimecollega’s, worden er, met alle respect uiteraard, hoorndol van! Prima, maar ga dan niet zitten jammeren en klagen als je relatie uitgaat en je je huis, je auto en je telefoon niet meer kan betalen. Joh, echt? Ik heb leuk werk. Dat geeft míj het gevoel dat ik me ontwikkel als mens. En vandaag heb ik lekker vrij genomen! Want ja, ‘work-life-balance’ hè. Klopt. Dertig jaar hard voor gewerkt. Inderdaad, niet met alleen maar ‘leuke dingen’.  Als je al begint met drie dagen werken na je studie, heb je het ook nooit een kans gegeven. Dat is grappig! Ik vind parttime werken juist ouderwets! Iets dat vrouwen in de vorige eeuw deden toen ze nog niet mochten werken van de samenleving, hun mannen en de andere moeders.  Alsof ik geen goede moeder ben omdat ik fulltime werk. Hou eens op. Je bent altijd mama, aansteller. En je vent is altijd papa. Met z’n papadag. Niet maar één of twee dagen per week. Zullen we dat zo afspreken?  Alvast bedankt!  Correctie (19 april 2023): in een eerdere versie van deze rubriek stond dat vrouwen „steeds vaker” parttime werken. Dat moet zijn: „veel vaker dan mannen” en dat is hierboven aangepast.  Tips voor Japke-d. Bouma op Twitter via @Japked 
		Nieuwsbrief
		NRC Slim Leven
	 
		Stukken die je helpen om je leven fijner en je carrière beter te maken</p>]]></description>
      <guid>https://nrc.nl/nieuws/2023/04/17/er-is-meer-in-het-leven-dan-werken-en-12-andere-dingen-die-we-nooit-meer-van-parttimers-willen-horen-a4162289</guid>
      <pubDate>Mon, 17 Apr 2023 05:57:45 +00:00</pubDate>
    </item>
    <item>
      <title><![CDATA[Ik vroeg ChatGPT om mijn column te schrijven en wat er toen gebeurde zal je verbazen]]></title>
      <description><![CDATA[<p>Als ik wat kortaf klink kan dat kloppen, want ik ben pissig. Ik had namelijk bedacht dat taalrobot ChatGPT deze week mijn column zou schrijven. En dus had ik dagen lang in de zon gelegen, krantjes gelezen en koffie gedronken op het terras.  Ik hoefde immers alleen maar op de dag van de deadline aan het chatprogramma te vragen of hij een column voor me kon tikken „in de stijl van Japke-d. Bouma”. Wat steekwoorden erbij als ‘de toekomst van kunstmatige intelligentie’, ‘humor’, ‘scrum masters’ en een ‘makkelijke grap over stoelgang’ en er zou al binnen een paar seconden een hilarische column komen, zo hadden mijn vrienden me beloofd die al maanden al hun werk door ChatGPT laten doen.  Maar hoe meer  versies van de column de robot ook uitspuugde – ik steeds bozer reageren met ‘grappiger!’, ‘spannender!’, ‘stoelgang!’ – hoe dramatischer het werd. Hemeltergend saai, feitelijk en stoffig. Alsof een CDA-ouderling een samenvatting van de handleiding van m’n stofzuiger stond voor te lezen.  En uiteindelijk moest ik zelf weer aan het werk, zelf nadenken ook, pfff, en was de hele redactie boos omdat ik vlak voor het Paasweekend veel te laat had ingeleverd.  Tot zover ChatGPT. En dat terwijl het programma zoveel andere dingen wél kan! Tuurlijk, hij is te woke, te bloedeloos en te correct – en heel erg „daar heb ik geen mening over”, maar dat is voor heel veel zaken geen enkel probleem!  Scholieren en studenten zijn er dol op. Want je kunt er scripties, werkstukken, boekverslagen, en de tekst voor een mondeling examen mee schrijven zonder dat je een boek hoeft te lezen – BOEIUH! Maar ook voor sinterklaasgedichten is het een uitkomst. Voor speeches, voor het onderhandelen met andere chatbots. Om teksten samen te vatten.  Ik ken ook mensen met een burn-out die van ‘the chat’ tips krijgen voor een meer mindful leven, en een stel, ik noem geen namen, dat hun huwelijksgeloften erdoor heeft laten schrijven. De enige mensen die er dus niks aan hebben zijn wij – mensen die voor hun werk grappig moeten zijn, tegendraads, politiek incorrect, dwars.  Tegelijkertijd begint ook de angst toe te nemen voor al die kunstmatige intelligentie die over de wereld raast. Afgelopen week las ik in mijn krant dat zakenbank Goldman Sachs, ja die van de kredietcrisis, had becijferd dat het in de nabije toekomst  300 miljoen banen overbodig zal maken.  Advocaten, administratief medewerkers, architecten, marketeers, kwartiermakers, sensitivity readers – hele volksstammen zitten momenteel op Madeira en laten ChatGPT al hun werk doen, en beter dan ze zelf ooit gedaan hebben.  Het programma wordt al gebruikt om Kamervragen mee te stellen én te beantwoorden. Dat gaat goed tot iemand er achter komt die de salarissen van al die mensen betaalt. De grootste angst is dat al die steeds slimmere kunstmatige intelligentie niet meer te stoppen is en uiteindelijk de hele wereld zal overnemen.  Een aantal techreuzen ondertekenden deze maand een open brief waarin ze ontwikkelaars van artificial intelligence (AI) oproepen om alle experimenten ermee per direct te pauzeren. De brief is al ondertekend door Elon Musk en Steve Wozniak – die vrezen zelf te worden vervangen door een slimme robot. Nu zal ik het wel weer verkeerd inschatten – ik ben ook zo iemand die dacht nooit iets aan een mobiele telefoon te hebben – maar wat is er mis mee, dat  robots de wereld overnemen? Laat maar komen. Als ik moet kiezen aan wie ik de wereldheerschappij zou overlaten, heb ik liever ChatGPT dan Mark Rutte.  Sterker nog: zijn politici niet allang robots? Toen ik ChatGPT vroeg om met oplossingen voor het toeslagenschandaal te komen, spuugde hij dezelfde bloedeloze teksten uit als de doorsnee-staatssecretaris, compleet met „het instellen van speciale commissies”, „de noodzaak van een breed scala aan structurele veranderingen”, „het verhogen van de transparantie”  en „task-forces”.   Mark Rutte lijkt er in ieder geval best vaak ééntje, als ik hem weer eens hoor van: ‘hoi’, ‘hahahaha’ en ‘ik druk de pauzeknop even in’. Hoewel, zó slecht zijn die robots nu ook weer niet.  Maar serieus, er zijn toch allang mensen die zomaar een robot  kunnen zijn? Voor mij is het een kleine stap me voor te stellen dat er eentje met wat kweekvlees z’n eigen lichaam bouwt en vervolgens met een appel op z’n fiets stapt, op weg naar het Binnenhof.  Marcel van Roosmalen en Gijs Groenteman grapten laatst in hun podcast dat Telegraaf-journalist Wierd Duk zo’n robot is.  Ik dacht zelf eerder aan Arie Booms-ma, Mariëlle Tweebeeke, Tom Cruise en koningin Máxima – niet te stoppen, te slim, te perfect – als je goed kijkt, zie je het overal. In dat licht bezien zijn de robots dus allang onder ons en heeft hen proberen een halt toe te roepen geen enkele zin meer. En is het juist béter dat ze steeds slimmer worden. Dan kunnen we ze allemaal het uiterlijk geven van Ryan Gosling bovendien. En ze écht goed, intelligent en doeltreffend gaan inzetten zodat wij zelf de handen vrij hebben om voor wereldvrede te zorgen of wacht, laat hen dat ook maar regelen.  Met als uiteindelijke doel uiteraard, dat ze ook míjn werk kunnen gaan overnemen zodat ik eindelijk met pensioen kan op Madeira – kom op jongens, hoe moeilijk is het – grappen maken, mensen een spiegel voorhouden, shockeren en ontroeren – als ik het kan, kan een robot het beter.  Een vriend had aan ChatGPT gevraagd wat hij met Japke-d. Bouma zou kunnen doen als hij een week met me had. „Een taalworkshop,  een foodexcursie, en een mooie wandeling”, antwoordde de robot. „Maar er zijn natuurlijk nog talloze andere dingen die je zou kunnen doen met Japke-d. Bouma, afhankelijk van je interesses en haar beschikbaarheid”, vulde hij aan. We moesten heel hard lachen.  Het begin is er.  Instead of printing page 15 of a 60 page document, I printed 15 copies of the whole thing. It's still coming out. — Fesshole 🧻 (@fesshole) April 2, 2023  Stel iemand gebruikt onderstaand schema in een presentatie om unitonderwijs te promoten op een basisschool. Hoe zou jij dan reageren? pic.twitter.com/QDk4CfqqDm — Thijs Roovers (@thijsroovers) April 3, 2023  @Japked Kende je al het 'loopbaan jumpgesprek'? pic.twitter.com/Hq9P5MQVUY — Casper Hulshof (@CasperHuls) April 6, 2023  Zojuist gelezen in een vacature: ‘je hebt voelsprieten voor nieuwe contacten’ pic.twitter.com/TRZ8OqkB19 — Mies (@MiesBee) April 7, 2023</p>]]></description>
      <guid>https://nrc.nl/nieuws/2023/04/10/robots-nemen-de-wereld-over-nou-en-ik-heb-liever-een-robot-dan-mark-rutte-a4161695</guid>
      <pubDate>Mon, 10 Apr 2023 05:57:45 +00:00</pubDate>
    </item>
    <item>
      <title><![CDATA[Vakanties, koffie, voetbal en 41 andere onderwerpen waarover je beter niet kan beginnen op je werk]]></title>
      <description><![CDATA[<p>Vroeger kwam je op maandagochtend op je werk, stak je een sigaret op, schonk je een borrel in, vroeg je aan je collega’s of ze nog geneuckt hadden en had je een geanimeerd gesprek. Tegenwoordig moet je bij je veganistische quinoasalade en duurzame waterfles een stuk creatiever zijn om een geschikt gespreksonderwerp te vinden – 99 van de 100 thema’s zijn een mijnenveld geworden.  Want sinds #MeToo is het seksleven van collega’s uiteraard taboe, maar kun je ook met de, voor jouw gevoel, meest onschuldige onderwerpen nog mensen kwetsen, beledigen, schofferen, ‘een onveilig gevoel’ geven of ronduit woedend maken.  Neem ‘het weer’ en ‘vakantieplannen’. Vroeger de top-2 om probleemloos over te keuvelen tijdens de lunch, tegenwoordig een garantie voor verhitte discussies aan tafel over klimaatverandering, uitstoot en milieubelasting. Vakanties zijn sowieso een kapitalistische, decadente hobby geworden. Kwetsend ook om over te praten, nu zoveel collega’s ze niet meer kunnen betalen. Zelfs good old Frankrijk, vroeger een veilige haven bij de koffieautomaat, staat tegenwoordig garant voor explosieve ruzies over de pensioenleeftijd, de kwalijke effecten van alcohol, gluten (croissants) en dierenleed (ganzenlever).  Voetbal kun je ook beter vermijden. Dat wordt door alle homo-intolerantie niet meer zo’n sympathieke sport gevonden. Sport is sowieso een heikel gespreksonderwerp want voor je het weet zit je boven op Jack van Gelder in bad, Tom Egbers met z’n stagiaire of de kaars van Johan Derksen. Het onderwerp ‘kinderen’ escaleert binnen no time in geschreeuw over genderneutraal opvoeden, generatieconflicten, en de ‘footprint’ van zo’n koter. Als je begint over koffie, zit je al snel midden in de vraag of de  bonen circulair naar Europa zijn gereisd en of de koffieboeren er wel een eerlijke prijs voor hebben gekregen. Complimenten over kleding of uiterlijk zijn ook gevaarlijk geworden – want sociaal onveilig. In series, muziek en films zit altijd wel iemand die via #MeToo of anderszins grensoverschrijdend gedrag in opspraak is geraakt. Politiek dan? Hahaha, grapje. Naar ‘het weekend’ durf ik al helemaal niet meer te vragen! Want dan is het  risico groot dat er gebarbecued is (vlees!), gevist (dierenleed!), dat er concert- of museumbezoek heeft plaatsgehad (white privilege), dat er elektrisch gefietst is (overlast van boomers en wielrenners), of dat er überhaupt iets in de natuur is gedaan (stikstofproblematiek) waar andere collega’s aanstoot aan kunnen nemen. De natuur dient überhaupt vermeden te worden als onderwerp bij de koffieautomaat of aan de lunchtafel. Te gevoelig qua herbiciden, pesticiden en fungiciden. Dus liever niet meer over planten beginnen (wist je dat pannenkoekplanten echte GroenLinks-planten zijn?!), snijbloemen (pest voor het klimaat), de dierentuin (dieren in gevangenschap), weidevogels (verdwenen door klimaatverandering) en al helemaal geen onderwerpen waarbij de link met ‘boeren’ gelegd kan worden! Begin dus niet over provincies waar veel boeren zitten, over grassen (ook niet handig voor alle ‘allergisch uitgedaagden’), fruit en groente of het tv-programma Boer zoekt Vrouw, zeker niet nu presentatrice Yvon Jaspers daarvoor komend seizoen heel Europa doorkruist (verspilling van fossiele brandstoffen). Wie is de Mol? dan? Euh nee, want kerosine en of ze geen vliegschaamte hebben daar. Heel Holland Bakt? Ook niet slim om aan te snijden omdat daarin heel veel eieren gebruikt worden (legbatterijen, vegan) en een levensstijl met veel loze calorieën gepropageerd wordt – sorry Janny.  Grappen maken dan maar? Ik dacht het niet! Daar beledig je altijd wel iemand mee. Met humor loop je bovendien het risico dat er ergens hard gelachen wordt en andere collega’s zich dan uitgesloten voelen.  Roddelen is uiteraard al veel langer verboden. Over collega’s, want kwetsend, maar ook over de baas, want daar zit uiteindelijk ook  gewoon een mens achter – denk aan empathisch leiderschap. Blijven er überhaupt onderwerpen over?!, vroeg ik op Twitter. Twitteraars deden hun best, met honderden (!) suggesties. Maar ik moest ze een voor een verwerpen.  Stijldansen? Jeugdtrauma. Katten? Vogelmoordenaars. Kittens? Haal liever een dier uit het asiel. Honden? Zielig als je geen tijd hebt om ze uit te laten en hondenpoep. Het Franse chanson? Matthijs van Nieuwkerk. Van Kooten en De Bie? Boomer. Interpunctie? Idem. De Waddeneilanden? Daar moet je met een vervuilende boot heen. Het koningshuis? Een splijtzwam. Wat dan wel?! Sokken vond ik eigenlijk nog de beste suggestie, een die verrassend vaak werd genoemd door twitteraars. Welke sokken vind jij het prettigst, welke sokken draag je in de zomer, brei je zelf je sokken, sokken door de eeuwen heen, je kunt er alle kanten mee op. Een vriend opperde om „alle millennials eruit te gooien zodat we weer lol kunnen maken op kantoor” maar dan is er straks niemand meer om onze pensioenen te betalen. Mijn conclusie is na rijp beraad dat er eigenlijk nog maar zeven onderwerpen zijn waar echt niemand zich een buil aan kan vallen,  en dat zijn:  kruiswoordraadsels, breipatronen – uiteraard met vegan wol, en kantoorartikelen (als je moet kiezen: heb je dan liever paperclips of nietjes?)  Klagen over vergaderen kan ook nog net. Of over de NS, wel vooraf even peilen of iemand een vouwfiets heeft want dan uiteraard vermijden, en natuurlijk: Sywert van Lienden – altijd goed. En… ontlasting! Klinkt misschien een beetje gek, en het zal in het begin wat onwennig voelen om over te praten, maar we hebben er allemaal mee te maken, het is elke dag weer anders én de meeste collega’s praten toch al poep. Ik zou zeggen: probeer het eens! Stilte is ook zo beledigend.  De 'ontzorgtafel' speel ik even door aan @Japked #afvalwater #oliewinning #schoonebeek pic.twitter.com/RiuGufcHP3 — Matthieu 💫bdeijn (@matistico) March 31, 2023  Vacatures waarin op hihaho-toon een 'gemiddelde dag' wordt uitgetekend. Heel vermoeiend. pic.twitter.com/MxjK5HMeKy — Mark Traa (@marktraa) March 31, 2023  De coalitie heeft besloten “de versnellingsknop in te drukken”, kom maar door @Japked: jij enig idee waar die zin bij een kabinet?? — Janneke van der Stam (@JannekevdS2606) March 31, 2023</p>]]></description>
      <guid>https://nrc.nl/nieuws/2023/04/03/vakanties-koffie-voetbal-en-41-andere-onderwerpen-waarover-je-beter-niet-kan-beginnen-op-je-werk-a4161153</guid>
      <pubDate>Mon, 3 Apr 2023 05:57:45 +00:00</pubDate>
    </item>
    <item>
      <title><![CDATA[WAAROM BEL JE OP SPEAKER IN DE STILTECOUPÉ?!]]></title>
      <description><![CDATA[<p>Zelf ben ik zo opgevoed dat ik een beetje op m’n geluid let in het openbaar. Dat betekent dat ik niet bel in de trein, geen muziek draai in de tuin en niet midden in de nacht op straat ga staan schreeuwen. Ik voel me bezwaard als ik andermans gesprekken kan volgen. Dan voelt het of ik me opdring. Mijn eigen gesprekken voer ik graag binnen. Zelfs als die niet eens gaan over vaginale schimmel, het abces van m’n kat dat vanochtend doorbrak met vreemde gele pus, of dat m’n laatste scharrel nog nooit z’n schaamhaar had geschoren. Ik vind het al vervelend om „Ik zie je zo schatje” te zeggen in m’n telefoon als onbekenden ernaast zitten. Ja ik ben raar, ik weet het. Want als ik om me heen kijk, dempt echt niemand z’n geluid meer. Lawaai is hartstikke normaal geworden joh.  Ghettoblasters in het park, boxjes op de fiets, bladblazers in de vroege ochtend, hogedrukreinigers (!) en schuurmachines in de late avond en het weekend, lawaaiige Instagramfeeds die in bus of trein worden bekeken, blikkerig geschetter van het BELLEN OP DE SPEAKER in de supermarkt: „IK DENK DAT HIJ Z’N ANUS VERGETEN WAS IN TE SMEREN, WANT HIJ HEEFT NOG STEEDS SCHURFT! WAT ZEG JE????? IK DENK DAT HIJ Z’N ANUS VERGETEN WAS!!! HAHAHAHHA! OKE!!!”. Om over scrummasters die in de trein hun laatste meeting evalueren – „backlogs, roadmaps, challengen en team leads” – nog maar te zwijgen. Op luide toon, uiteraard. Misschien is het begonnen bij de mobiele telefoon, of bij het buitenstopcontact, daar wil ik vanaf wezen. Dat dat het startschot was om ons lawaai mee naar buiten te nemen. Als je overal lawaai kán maken, waarom zou je het dan niet doen?  „Ik zet ’s ochtends om vier uur m’n wekker en ga midden op straat trompet spelen Tegelijkertijd lijkt het of de gêne is verdwenen. Ik zat ooit in de trein naast een jonge vrouw die haar hele relatie als diarree in haar mobiele telefoon zat te tetteren. Na afloop vroeg ik haar of ze het niet vervelend vond dat iedereen haar intieme zaken had kunnen horen. Ik herinner me haar antwoord: „Waar bemoei jij je mee?” Alsof ik me aan háár privéleven had opgedrongen, in plaats van andersom. Misschien nog wel erger: mensen die benoemen dat ze in de trein zitten en zich er desondanks niks van aantrekken: „Ja, er zit hier zo’n vrouw heel boos naar me te kijken, maar hé, het is geen stiltecoupé en ik mag toch wel even kwijt dat Josefien dus gisteren zei dat Henk geen seks meer wil, maar vervolgens dus wel met die Jochem, of Joris, of hoe heet die gast, gewoon een weekendje weg is gegaan naar Parijs.” Erover klagen is niet verstandig. Afgelopen week viel ik op Twitter in een discussie over bouwvakkers die ’s ochtends om 07.30 uur de ghettoblasters aanzetten op de steiger. De twitteraars die dat asociaal vonden, werden terug in hun hok geschreeuwd.  Dat ze luie varkens waren als ze om half acht nog in bed lagen, dat bouwvakkers de harde werkers van de economie zijn en dat „kantoorpikkies die de hele dag naar een scherm zitten te kijken” sowieso hun bek moeten houden.  Dat er ook harde werkers zijn die nachtdiensten draaien, dat er mensen zijn die weinig geluid kunnen verdragen, of sowieso niet zo’n fan zijn van Samantha Steenwijk en André Hazes, werden niet echt argumenten gevonden. De vraag waarom er sowieso muziek aan moet bij het werk werd al helemaal niet beantwoord. Op LinkedIn opperde iemand dat er een landelijke lawaaidag zou moeten komen waarop iedereen z’n terrasreinigers, schuurmachines en bladblazers tegelijk aan kon zetten en dat het de rest van het jaar dan stil zou kunnen zijn. Hij had 1 april daarvoor bedacht, of nog beter, viel een ander hem bij, 29 februari!  Op Instagram zag ik een groepje barbecuers die met hoofdtelefoons op een ‘silent disco’ aan het houden waren in hun tuin – hoe heerlijk stil zou het worden als alle buren dat zouden doen. Sympathieke oplossingen. Maar ik denk niet dat daar de oplossing ligt.  Ik ga het de komende maanden in ieder geval eens over een compleet andere boeg gooien. Ik ga fulltime lawaai maken.  Ik zet ’s ochtends om vier uur m’n wekker en ga midden op straat trompet spelen. Ik ga midden in de nacht met m’n ghettoblaster voor het raam van de aannemers staan die om 5 uur op moeten en ik ga overdag met m’n draadloze boxjes in de trein zitten teamsen – wie is hier nu het kantoorpikkie?! Want is het ook niet juist positief, dat het lawaai toeneemt? Een teken dat de mens zich eindelijk vrijmaakt? Dat de benepenheid eraf gaat, de gêne, en dat iedereen waarlijk zichzelf kan zijn? Het lijkt me heerlijk dat te omarmen in plaats van altijd maar stilletjes te hoeven doen  – sorry pap en mam. Tuurlijk. We kunnen net blijven doen of de toekomst ligt in het rekening met elkaar houden, een stapje terug and all that crap. Maar we kunnen onszelf ook eindelijk bevrijden, meegaan met de nieuwe tijden en meesurfen op de wereldgeschiedenis – een golf hou je niet tegen.  In ons hart weten we het ook allang. Dat de toekomst niet ligt in het omzien naar de ander. Welke ander?! Hahaha!!!! De toekomst is aan onszelf. De toekomst is aan het lawaai. Lang leve ons eigen geluid.  Hoe was jouw week? Tips voor Japke-d. Bouma op Twitter via @Japked Gisteren was er een Stakeholderdag Luchtruimherziening.Prima georganiseerd door @MinIenW met interessante sessies van @lchtvrkrsldr @NLR_NL en @Defensie 👍 De dag overpeinzend tijdens de thuisreis kwam de column van @Japked over het #jeukwoord #stakeholder bij mij opborrelen. https://t.co/xyXJyha7Rt pic.twitter.com/NB9s5cfLtr — Ruud Holswilder (@RuudHteB) March 23, 2023  Talpa zoekt een ‘Communicatieadviseur TV’. Eerste bullet onder de kop ‘wat bieden wij verder’: “een baan vol inspiratie, tv-gekheid én energie”.  Tv-gekheid dus. Bij vragen kan je contact opnemen met een hun recruiters. Je zou het bijna doen (cc @Japked) — Peter van Boesschoten (@PAvBoesschoten) March 23, 2023  Een ‘propositiemanager’ met ‘n ‘missie’ die ‘go-to-market plannen’ schrijft en ‘proposities in de markt zet’.(Bibliotheekmedewerker met prinsbril.)‘t  Valt te hopen dat niemand die zou overwegen om bij onze nationale bibliotheek te solliciteren zich hierdoor aangesproken voelt. pic.twitter.com/gONrQskeOE — Taaldokter (@Taaldokter) March 24, 2023</p>]]></description>
      <guid>https://nrc.nl/nieuws/2023/03/27/tuurlijk-joh-lekker-bellen-op-de-speaker-in-een-stille-treincoupe-a4160558</guid>
      <pubDate>Mon, 27 Mar 2023 05:57:46 +00:00</pubDate>
    </item>
    <item>
      <title><![CDATA[De 10 dingen die je beter niet op je datingprofiel kan zetten als je een vrouw bent]]></title>
      <description><![CDATA[<p>Nou, daar is-tie dan: mijn column over de zaken waarop mannen afknappen op de datingprofielen van vrouwen. Heeft even geduurd, want er kwam steeds iets tussen – de lente en Roald Dahl om precies te zijn. Maar deze week gaan we het dan eindelijk meemaken.  Er waren op Twitter nog wel wat bedenkingen tegen het onderwerp. Van de categorie ‘Laat vrouwen toch gewoon zichzelf zijn’. Maar  toen dacht ik: 1. Ik ga vrouwen niet afkraken maar tips geven, en 2. Als we mannenprofielen genadeloos mogen fileren, mag dat ook met de vrouwenprofielen. Ja toch, emancipatie hallo, nou dan. Komen ze.  Net als schrijven dat je van een ‘goed glas wijn’ houdt. Dat klinkt ook alsof je het met jerrycans naar binnen giet.  Schrijf, als je geen alcoholist bent, dus liever: „een glas goede wijn”, of schrijf in het tegenovergestelde geval: „in het bezit van een Gall en Gall-premium- abonnement”. Dan is het functioneel.  Tenzij je met netflixen iets anders bedoelt – met een aubergine-emoji. Maar even serieus, zo schreven mannen op Twitter: als je leven buiten je werk uit niets anders bestaat dan het aaien van een kat, het met een glas wijn naar series kijken, „terrasjes pakken” en met „dinnetjes dansjes en drankjes doen” – hier schaamde ik me even voor mijn seksegenoten – schrijf dan gewoon dat je geen hobby’s hebt. Dat is helemaal prima én overzichtelijker.  Ook gezien op een vrouwenprofiel, schreef een man: „Ik wil in je armen sterven” en „Ik zoek iemand voor de laatste helft”. Hahahaha. Dat is best heftig voor een eerste date, een beetje van het niveau ‘in trouwjurk verschijnen’. Heb iets meer geduld. Bijvoorbeeld dat je ‘GEEN ZUINIGE MAN’ zoekt. Of: ‘GEEN VREEMDGANGER’ – inderdaad met kapitalen. Wat ook vaak voorkomt: „Ik heb mijn rugzakje op orde, jij ook?” Waardoor veel mannen denken dat ze een enorme puinhoop op hun bord krijgen. „Geen zin in gedoe” is ook een afknapper. „Want als íéts gedoe is, is het wel een relatie”, schreef een man. Haha. Goeie. „Ze zoeken nooit eens een gezellige dikke vent die wél tijd heeft om te stofzuigen omdat hij niet het hele weekend aan het draven of fietsen is”, schreef er één. Is wel zo. Lieve vrouwen, we snappen dat jullie gekwetst zijn in eerdere relaties, schreef een man. Maar als je dat al meteen in je profiel duidelijk maakt, denken we dat je frigide bent. Ik geef het maar even door! Want hoe klein is klein? Een paperclip? Een huismijt? Een schaamhaar? Veel mannen schreven dat ze meer duidelijkheid willen.  Wat betekent het bijvoorbeeld als vrouwen zeggen: „Ik hou van knuffelen”, of dat ze „een teddybeer” zoeken, schreef een wanhopige man. „Bedoelen ze dan seks?” Of als ze van „gezelligheid houden” – is dat met je tenen in een bad piranha’s of in een kring in een verjaardag? En wat als ze „aan zelfontwikkeling doen”? „Zelfontwikkeling doe je in een donkere kamer met analoge fotografie”, vond een man – toch? Groepsfoto’s bijvoorbeeld „waarop wij moeten uitvogelen wie jij bent”, duckfaces, snapchatfilters, zonnebrillen, „die eeuwige Brooklyn Bridge”, wintersport, foto’s van 15 jaar terug, of die met doorgekraste exen.  Foto’s waarop vrouwen van achteren gefotografeerd zijn, dromerig starend naar een zonsondergang. Of de sufste, vinden veel mannen: foto’s van blote benen en tenen op een strandbed! Kap daarmee! Tenzij je een voetenfetisjist zoekt natuurlijk, dan heb ik niks gezegd.  De dames van „shoppen is me passie, me kindjes en me hondjes”. De hordes voor wie „Een dag niet gelachen, een dag niet geleefd is” en de „Ik ben altijd positief”-vrouwen – man man man.  „Als een contract dat je moet ondertekenen”, schreef een teleurgestelde man.  Dat ze iemand willen zonder valse ex, iemand die geen spelfouten maakt, die universitair geschoold is „of hoger”, die langer is, die „z’n leven op de rit heeft”, die gevoelig is, maar toch stoer, „iemand die me aankan”. Dat er sprake moet zijn van „aanvulling, geen invulling” – als je dat allemaal leest denk je, om Bill Murray te quoten in Groundhog Day: „Are we talking about a man here?” Zoek je een man, of een afvinklijstje?  Tuurlijk. Een streng filter is geen overbodige luxe in een zee van alleen maar op seks beluste mannen. Maar de romantische dwazen schrik je er óók mee af. En die zijn er nog, zo blijkt. Mannen die écht op zoek zijn, en nog geloven in de liefde, maar bang zijn om afgezeken te worden. Ik viel ook even van m’n stoel hoor, toen ik het hoorde. Maar wie weet!  Hou je profiel dus kort, laat wat zelfspot zien, maak geen taalfouten, zorg voor een duidelijke, recente foto, lieg niet over je leeftijd en gebruik net iets minder clichés – zie boven.  Alleen voor het afbeelden van klankschalen, spirituele stenen, yogaposes en het tongzoenen met een hond zijn er geen excuses. Er zijn grenzen. Blijf hopen! Tips voor Japke-d. Bouma op Twitter via @Japked Één snoertje bestellen en je wordt gewoon gestalkt. Je hebt 'm betaald, hij is onderweg, hij komt er zo aan, hij is bezorgd, hoe ging de bezorging, hoe vond je de verkoper, wat heb je aan, wat doe je zaterdag, zin in een filmpie.. Laat me gewoon met rust https://t.co/u1vVCcSVjj! — 𝖋𝖔𝖗𝖒𝖚𝖑𝖆𝖘 𝖕𝖊𝖙𝖊𝖗 𝖙𝖔 𝖙𝖍𝖊 𝖕𝖑𝖔𝖊𝖌 (@pvdp) March 8, 2023   Ook op universiteiten is flinke weerstand tegen bestuurlijke plannen voor flexplekken. Koren op de molen van @Japked! https://t.co/bnmUhLSvFX — Stan van Pelt (@stanvanpelt) March 9, 2023   ‘Een lerende aanpak met voorlopers’, ‘integrale afspraken’, ‘We zijn partner in de bedoeling die erbij hoort’,  ‘zorgen over de indeling van regio’s, het tempo en de governance ter tafel brengen.’ Laat ik eerlijk zijn: ik snáp die lui niet eens meer. https://t.co/FwBrEN0YIf — Conrad Berghoef (@conradberghoef) March 9, 2023   Wat een heerlijke outfit voor op kantoor @Japked https://t.co/TyV8qwaH66 — Tuinatelier Herman &amp; Vermeulen (@tuinatelier) March 12, 2023   als je een kat hebt en je hebt de opening scène van lion king nooit nagespeeld waarom heb je dan een kat? — young thug fan account (@feabeau) November 23, 2018</p>]]></description>
      <guid>https://nrc.nl/nieuws/2023/03/13/de-10-dingen-die-je-beter-niet-op-je-datingprofiel-kan-zetten-als-je-een-vrouw-bent-a4159306</guid>
      <pubDate>Mon, 13 Mar 2023 05:57:46 +00:00</pubDate>
    </item>
  </channel>
</rss>
