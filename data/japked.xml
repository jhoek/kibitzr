<?xml version="1.0" encoding="utf-8"?>
<rss version="2.0">
  <channel>
    <title><![CDATA[Japke-D]]></title>
    <link>https://www.nrc.nl/rubriek/japke-d-denkt-mee/</link>
    <description><![CDATA[Japke-D]]></description>
    <item>
      <title><![CDATA[ChatGPT is een slijmbal die liegt, verdraait en bedriegt]]></title>
      <description><![CDATA[<p>Het gebeurt niet elke dag dat je er ineens een zoon bij hebt. Of een broer. Een echtgenoot. Of een dochter die in je voetsporen treedt en ook columns schrijft. Even voor de duidelijkheid: ik heb geen broer, geen echtgenoot en geen zoon. En mijn dochter schrijft geen columns. Toch las ik dat laatst, toen ik mezelf had gegoogled in de AI-modus. „Japke-d. Bouma heeft een broer, Rudy Bouma, die correspondent is bij de NOS. Ze woont met haar echtgenoot in Utrecht. Haar dochter treedt in haar voetsporen en schrijft ook columns.” Een vriendin appte dat Google haar had verteld dat ik een zoon heb, en dat mijn dochter Doutzen Bouma heet, „vernoemd naar haar moeder.” Dat klopte ook niet. Het is allemaal verzonnen. Door de ‘AI-modus’ van Google. Je weet wel. De kunstmatige intelligentie-modus waar niemand om gevraagd heeft. Die razendsnel miljoenen websites en teksten uitpluist. En bakken stroom en liters water kost. Superzonde. Want wat er uitkomt is vaak fout. Dat noemen ze ‘hallucineren’. Ik was best pissig dat hij een suffe muts van me had gemaakt. En niet dat ik een geheime relatie heb met Brad Pitt, winnaar van de NS-publieksprijs ben of ooit met Barack Obama in een werkgroep voor de wereldvrede had gezeten. Maar ik schrok er ook van. Want wat als hij voor me had verzonnen dat ik een greep in de kas had gedaan bij NRC, m’n kind had verkocht op een slavenmarkt of m’n katten had opgegeten? Dat zou ook iedereen lezen. En Google dus hè!? De zoekmachine die je vroeger – meestal – keurig naar Wikipedia of een nieuwssite leidde. Maar nu in de AI-modus ineens creatief mensenlevens gaat lopen verzinnen. Zou iedereen dat weten? Kunstmatige intelligentie heeft sowieso nog wel wat, euh, opstartprobleempjes. Neem ChatGPT. Een vriend vroeg ‘hem’ laatst om een PowerPoint naar zijn mailadres te sturen. Het duurde uren. Chat bleef maar draaien. ‘Ik heb een ander mailadres nodig’. ‘Het komt er nu echt aan’. ‘Ik weet dat ik niet lever waar jij om vraagt, maar ik ga het nu goed maken’. ‘Dit moet echt beter, dit is niet wat je van me verwacht’. Tot de aap uit de mouw kwam, en bleek dat Chat de PowerPoint helemaal niet kón sturen, omdat dat technisch te ingewikkeld voor hem was. Hij had moedwillig valse mailadressen bedacht, excuses en uitvluchten die nergens op sloegen. En toen dat uitkwam: nóg meer excuses. Dat is herkenbaar, bleek op LinkedIn. Mensen die volgens Google-AI ineens in Toronto wonen. Mensen wier zoon hun echtgenoot is. Buslijnen die niet stoppen op de verlangde plek. Seniors die ineens rijkstrainees zijn. Er was ook iemand die Chat notulen had laten uitwerken waarin volstrekt willekeurig gekozen notulen van een vergadering elders op de wereld waren gebruikt. Iemand die volgens Google een fictief personage was, „gecreëerd door Herman Koch” – dát had ik ook wel willen zijn! Met als klap op de vuurpijl de persoon die schreef: „Ik ben blijkbaar al overleden. Na een kort ziekbed. Gelukkig hebben mijn compagnons mijn goede werk na mijn tragische dood voortgezet.” Op Linkedin werden er grappen over gemaakt. Hoogleraar Organisatieverandering Woody van Olffen noemt ChatGPT ‘klets GPT’ – die houden we erin. ‘Misschien ziet Chat meer in jou, dan je zelf”, schreef iemand. „Het is ook wel weer menselijk dat Chat niet durft te zeggen: ‘ik weet het niet’”, een ander. „Chat lijkt een beetje op zo’n date die doet of hij alles onder controle heeft, maar als je bij hem thuis komt, het hele aanrecht vol beschimmelde vaat heeft staan”, schreef een vriendin. Of zo’n oom, die op een verjaardag ‘iets op Feestboek heeft gelezen’. „Dat uitstellen, dat liegen, dat draaien, de beloftes, de smoesjes en excuses”, schreef mijn vriend. „Ik heb dit echt nog nooit eerder gezien.” Ik wel, dacht ik. AI begint steeds meer op een collega te lijken. Maar dan wel zo eentje waarvan je er liever niet te veel hebt. Zo’n irritante slijmbal, die glashard liegt, en vervolgens gaat draaien als hij écht moet leveren. AI-zoekmachines zouden moeten zeggen: ik weet dit niet. Maar ze zijn ontworpen om te ‘pleasen’. Dat levert nepnieuws op, dat weer wordt overgenomen, en verder wordt gepompt door andere machines. Dat maakt me angstig voor de toekomst waarin steeds meer mensen zich op dat soort informatie gaan verlaten. Een aantal lezers wees me er op LinkedIn op dat de AI-modellen snel beter worden. Dat je in je ‘prompt’ kan instellen dat er geen informatie verzonnen mag worden (werkelijk?? Dat doet hij niet automatisch?!). Dat het jammer zou zijn „om angst in de weg te laten staan van broodnodige innovatie”. Maar ik dacht: dit is geen broodnodige innovatie, dit is een levensgevaarlijke hindermacht. Als dit de toekomst is, moeten we een stuk voorzichtiger worden. Want kunstmatige intelligentie is geen collega die je kan ontslaan als hij het keer op keer verprutst. AI is een black box waar we nooit meer vanaf komen. Een struikrover die terugkomt met spullen waarvan we geen idee hebben waar ze vandaan komen. Want een broer verzinnen – was het maar zo onschuldig. Artificial intelligence jat informatie vanachter betaalmuren. Praat met de Russen. Ontkleedt vrouwen, kinderen en baby’s op Twitter. Raadt mensen aan suïcide te plegen. Legt trouwambtenaren teksten in de mond, waardoor huwelijken ongeldig worden. En dat zijn nog maar een paar kwalificaties die ik tegenkwam op het web. Maar maak je geen zorgen joh. Misschien klopt dat ook niet. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2026/01/12/chatgpt-begint-steeds-meer-op-een-irritante-collega-te-lijken-hij-slijmt-liegt-en-bedriegt-a4917392</guid>
      <pubDate>Mon, 12 Jan 2026 05:57:44 +0000</pubDate>
    </item>
    <item>
      <title><![CDATA[Complimenteer Wierd Duk met zijn jasje en nog 17 dingen die je in 2026 voor een ander kunt doen om jezelf beter te maken]]></title>
      <description><![CDATA[<p>Van Arjen van Veelen mag ik niet meer zeggen dat ik ergens klaar mee ben. Maar ik ben wél ergens klaar mee. Met al die verhalen over goede voornemens. Het hele internet staat er vol mee. ‘Hier zijn je goede voornemens.’ ‘Heb jij al goede voornemens?’. ‘Deze goede voornemens hou je wél vol.’ ‘Positieve voornemens werken beter dan negatieve.’ ‘Dit zijn de goede voornemens van de royals.’ Zelfs op m’n datingapp beginnen mannen erover. ‘Heb je nog goede voornemens?’ Ja, jou wegswipen. Laat me met rust. Maar zónder goede voornemens kan het ook niet. Dan is zo’n leeg, nieuw, somber jaar al helemaal ondraaglijk. Zonder goede voornemens geef je toe dat het leven zinloos is. Dat je een speelbal bent van de elementen. En dat het nooit meer beter wordt. En jij al helemaal niet. En dus lees ik al die verhalen toch maar weer. In de hoop op nieuwe inzichten. ‘Meer krachttraining’, ‘minder schermtijd’, ‘minder suiker’, ‘meer de natuur in’, ‘meer impulsieve dingen doen’, ‘minder impulsieve dingen doen’, ‘meer lezen’, ‘minder vet eten’, ‘meer groente eten’, ‘minder alcohol’, ‘meer water drinken’, ‘foto’s inplakken’, ‘foto’s eerst uitprinten, anders kun je ze niet inplakken’. Ik weet nu al dat ik dat niet ga volhouden. Níémand houdt dat vol. Ja, Jezus. Die lukte het. Om zich z’n hele leven aan z’n goede voornemens te houden. Maar dat is ook alweer 2000 jaar geleden. We weten bovendien allemaal hoe het met hém is afgelopen. De rest van de mensheid stopt gemiddeld al na twee weken (vind ik nog lang) met de goede voornemens. Omdat het moeilijk is om iets helemaal alleen te moeten doen. Laat staan dat vol te houden. En dus dacht ik: wat als we in 2026, in plaats van goede voornemens voor onszelf, nou eens dingen voor ánderen gingen doen? Altruïsme is zoveel makkelijker dan zelfdiscipline. En als iedereen dat doet, doet iemand het dus ook voor jou. Iedereen wint. Iets voor een ander doen is bovendien – niet verder vertellen – het toppunt van egoïsme. Want als mensen om je heen gelukkig zijn, ben jij het ook. En het mooiste: niemand weet dit! Ja, de mensen die deze column lezen. De rest van de wereld denkt dit jaar: wat lief! Hij doet iets voor anderen! Wat een schat! Ze moesten eens weten. Mensen die iets voor anderen doen, zorgen het beste voor zichzelf. Daarom deze week wat suggesties. Wat je voor een ander kan doen in 2026. Dit gaat je leven veranderen, let maar op. En groet de buschauffeur. De pakketbezorger. De ober. Zeg hallo, knik even, en onderbreek je telefoongesprek. En dan niet met: „Even wachten. Die leipmongool achter de kassa zegt wat.” Kom je ook eens bij de EasyToys! Een winkel waar iets verkocht wordt, is bovendien zoveel vriendelijker dan een pakketpunt waar mensen elkaar de hersens inslaan. Bedenk een excuus, desnoods een gaslek. Alles is geoorloofd om in 2026 minder met z’n allen in een hok naar een overbodige PowerPoint te gaan zitten loeren. Dan voelen de mensen die wél gesport hebben, zich een stuk beter. Zonder daarna triomfantelijk rond te kijken. Tegen een fitte vijftiger mag je trouwens best zeggen: „Ik sta normaal op voor ouderen, maar jij bent veel te jong.” Minder bloedende schenen, minder misplaatste superioriteit. Als de lift kapot is, vraag je of je iemand met een rolstoel kan helpen. Zonder daarna te denken: ‘kijk mij eens een goed mens zijn’. Complimenteer Johan Derksen met z’n snor! alsof je de nieuwe secretaris-generaal van de NAVO bent geworden. Als je Jezus hebt gezien, gestopt bent met drinken, of voortaan ‘agile’ werkt? Idem. Hou het eens voor je. Daar knapt de wereld enorm van op. Zonder de uitstraling van iemand die daar straks een Instagram-post over gaat maken. En dan zonder die vermoeide blijk van ‘ja hoor, ik wacht wel’. Zelfs als je je hernia weer voelt opkomen. Ook ná Dry January. En dan niet om de hele avond gênante foto’s van ze te kunnen maken. Zonder te hopen dat het antwoord kort blijft. Neem andermans problemen serieus. En niet omdat ze jouw eigen problemen ineens relatief klein maken. En. Stop met nieuwjaarszoenen. Ik herhaal: stop met nieuwjaarszoenen. En neem meteen álle zakken die er liggen even mee. Scheelt je buren weer een boete. Ruim de drollen van je hond op. Lach erbij. of hoe noemen jullie dat tegenwoordig – voordat je, zoals Peter Pannekoek het noemt: ‘bij iemand op bezoek gaat’ (google maar even als je niet weet wat dit is). En was je handen na het plassen. Doe je veel mensen een plezier mee. (Mag nog tot 22 maart). Geloof me. Dan heb je er zelf ook één. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2026/01/05/doe-iets-voor-een-ander-in-2026-dat-is-pas-het-toppunt-van-egoisme-a4916785</guid>
      <pubDate>Mon, 5 Jan 2026 05:57:44 +0000</pubDate>
    </item>
    <item>
      <title><![CDATA[‘Eerlijk?’, ‘dagdagelijks’ en ‘letterlijk’ – dit zijn de grootste taalergernissen van de afgelopen 10 jaar]]></title>
      <description><![CDATA[<p>Eind oktober mailde HP/De Tijd. Of ik mee wilde werken aan een artikel over de ‘taaltrends van 2025’. Welke nieuwe woorden kwamen erbij, welke irritante woorden moeten verdwijnen, en welke moesten we vooral koesteren. Ik werd meteen nostalgisch. Want taal! Daar schreef ik vroegah over. Over kantoortaal. Over taalergernissen. Over mooie taal. Maar vooral over jeukwoorden. Woorden waar je jeuk van krijgt op je werk – of zoals ze tegenwoordig zeggen: ‘op werk’. Woorden die zó vaak gebruikt worden, dat ze níéts meer zeggen. ‘Acteren’, bijvoorbeeld – dat is ingewikkeld voor ‘iets doen’. Of ‘sturen op kwaliteit’, ‘ik ga zo een call in’ (saai videogesprek), ‘the why’ en ‘aan de paal staan’ – dat betekent meestal: ‘ik doe maar wat’. Woorden waarmee mensen zich graag belangrijker willen maken. Woorden als stootkussen bij slecht nieuws. Als rookgordijn als ze niet weten hoe het écht zit. Of als afleidingsmanoeuvre als ze geen zin hebben om echt aan het werk te gaan. Dit parkeren we even? Precies. Halverwege m’n nostalgische terugblik realiseerde ik me ineens dat het dit jaar tien jaar geleden is dat ik erover begon te schrijven. In 2015! Ongemerkt zat ik dus het hele jaar al middenin mijn tweede jeukwoordenlustrum! Zonder taart, zonder lintje. Niets. En dus dacht ik, ik steek op LinkedIn weer eens even ouderwets mijn peilstok in jullie taalergernissen. Even de thermometer in jullie content. En maakte er een taalanalyse van. Wat vonden jullie afgelopen jaar de ergste taal, wat mag er juist blijven? Het was weer ouderwets genieten. Want wie tien jaar geleden dacht dat jeukwoorden langzaam zouden uitsterven – ha! Sterker nog: ze leven zelfs meer dan ooit. Alsof de tijd onder de systeemplafonds heeft stilgestaan. Ik kreeg 935 reacties! ‘In de lucht komen’, ‘snelkookpansessies’, ‘de afdronk’ van een vergadering, ‘aanvliegroute’, ‘mensenmens’. ‘Borgen’, ‘afhechten’, ‘op de lijn komen’ en ‘hoog over’. En natuurlijk: ‘dankbaar dat ik deze presentatie vandaag mócht geven’ – huichelachtige opschepperij, vonden ze in de reacties. Ook onuitroeibaar: al het onnodige Engels waarmee collega’s ons het bloed onder de nagels vandaan halen. ‘Onboarden’ (introductie). De ‘FAQ’s’ (frequently asked questions, jeuk), en natuurlijk: ‘impact’ „als vuilnisbak voor van alles en nog wat”, schreef een vriendin. Hoopgevend vond ik dat een aantal oude knallers als ‘agile’, ‘papadag’, ‘kids’, ‘passie’, ‘koffietje doen’ en ‘in je kracht staan’, een stuk minder genoemd werden dan tien jaar geleden. Omdat ze minder worden gebruikt? Of, en daar durf ik nog even niet aan te denken, omdat ze inmiddels zo zijn ingeburgerd dat we ze niet eens meer horen. Gelukkig werden er ook nieuwe jeukwoorden genoemd! Heerlijk. Er moet over tien jaar ook nog iets zijn om ons aan te ergeren. Opvallend was, dat dat vooral woorden waren die, zoals een lezer schreef, ‘empathie professionaliseren’. Uitdrukkingen als ‘hoe voelt dit voor jou?’, ‘ik hoor wat je zegt’, ‘hoe zit je in je energie’, ‘hoe zit je erbij?’ (als een zak aardappelen), en ‘ik check even bij je in’ – gatver. Weg ermee, vonden veel lezers. Omdat het nep wordt, als iedereen het ineens overal zegt. „Niemand heeft er bovendien iets mee te maken hoe je je voelt op kantoor”, schreef een lezer. „Doe gewoon je werk en hou verder je kop.” Ik geef het maar even door. Maar de meeste ergernis, best opvallend, ging over het woord ‘eerlijk’. Je struikelt erover op LinkedIn, vonden lezers. Niet te harden. ‘Eerlijk?’, ‘maar eerlijk?’, en ‘als ik eerlijk ben’ – een maniertje dat waarschijnlijk begonnen is bij ChatGPT. En suggereert dat je op al die andere momenten blijkbaar níét eerlijk bent. Ook heel erg: „dat je nu ook zakelijk kennelijk alles mag afkorten wat Gerda en Priscil voorheen alleen bij de cappu deden: ‘gezel’, ‘priem’, en kladiladi” (klap die laptop dicht), schreef een lezer. Verder las ik opvallend veel agressie over typische ‘horeca-jeukuitdrukkingen’ als ‘bent u nog goed?’ (volgens mij ben jíj niet helemaal goed), ‘helemaal goed’ (gast, ik heb alleen een koffie besteld, geen wereldvrede geregeld), ‘geen probleem’ (gelukkig) en: ‘geniet ervan’ – tuurlijk joh, van een spaatje rood. Er was ook een leuke vraag. Of ik een nieuw woord wist voor ‘prompt’ en ‘prompten’. Een vraag of opdracht aan ChatGPT. Ik dacht aan ‘denkstoot’ – lekkere denkstoot van me, denkstoot in je broekje. Of ‘losvragen’ – ik ga jou eens even helemaal losvragen. Nou. Misschien kunnen jullie er iets mee. Maar dan. Het meest opvallend aan alle 935 reacties? Dat er niemand een nieuw woord dat afgelopen jaar voor het eerst was gevallen, wilde behouden. Alsof we zo nokkievol zitten met jargon en taalergernissen, dat er echt niks meer bij kan. Of wacht. Eén lezer. Die wilde het woord ‘twijfelkracht’ bewaren. Een woord dat ik nota bene dit jaar zélf bedacht om alle mensen met het zogeheten impostersyndroom een hart mee onder de riem te steken. Want twijfelen aan jezelf is geen zwakte. Het is juist goed om regelmatig te denken dat wat je doet, misschien nog beter kan. Mensen die twijfelen doen hun werk beter. Omdat ze langer zoeken naar het beste. En omdat ze vaker hun netwerk raadplegen – inderdaad: twijfelkrácht. Benieuwd of dát volgend jaar een jeukwoord zal zijn. Zou wel een enorme eer zijn! Dat ik zélf een jeukwoord heb bedacht. Dan is de cirkel pas echt rond. 1 Dagdagelijks – hysterisch voor ‘dagelijks’ 2 De hardwerkende Nederlander – ja Dilan, nu weten we het wel 3 Dankbaar/trots dat ik vandaag deze fluttraining mocht geven – huichelaar 4 Engelse jeukwoorden – ‘trust the process’ in je broekje 5 Verbinden – liever ongebonden 6 Borgen – Deens parlement 7 Narratief – slap verhaal 8 Impact – impact was al erg, tegenwoordig moet je het ook nog ‘maken’ 9 Afhechten – alleen voor chirurgen 10 Leiderschap en bila – nope 1 Letterlijk – nee, je bedoelt ‘figuurlijk’ 2 Hij wilt – hij wil, hij wil, hij wil!! 3 Me laptop, me moeder – MIJN 4 Een beslissing maken – een beslissing NEMEN 5 Ik besef me – weet je nou NOG niet dat het ‘ik besef’ is? 6 De man welke – nee, de man DIE 7 Ik irriteer me aan – zoek maar even op hoe het wél moet 8 Hun zeggen – zie 7 9 Het meisje die – nee 10 Veiligheid is een werkwoord – veiligheid is een zelfstandig naamwoord 1 Eerlijk – alsof je verder níét eerlijk bent geweest 2 Oprecht – nee, je bedoelt: ‘echt’ 3 Precies dát – liever een duimpje 4 Priem! Kappen met die afko’s 5 Hóé dan? – gaap 6 Hier schrik ik van – zeg gewoon dat je je dood ergert 7 Hier vind ik iets van – zeg liever: ‘stom’ 8 Ik check even bij je in – nou, liever niet 9 Mij nie belle – ben je 16 of 47? 10 Hoe zit je erbij? – Als een zoutzak 11 Hou op met me – zeg maar hoe 12 Hoe leuk is dát?? – Laat maar zitten 13 Het is wat het is – joh 14 Ik ga hier heel goed op – ik voel een ‘beweging van onderop’ aankomen 15 Ik ga stuk – zie 9 16 Bizar – meestal dingen die helemaal niet zo bizar zijn, als fulltime werken en overwerken 17 Lang verhaal kort – komt er meestal een lang verhaal 18 Doorléven – ik leef liever dóór 19 Hoe voelt dit voor jou? – Ik voel me ineens heel slecht 20 Als in – nee: ‘zoals’ Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/12/29/eerlijk-dagdagelijks-en-letterlijk-dit-zijn-de-grootste-taalergernissen-van-de-afgelopen-10-jaar-a4916342</guid>
      <pubDate>Mon, 29 Dec 2025 05:57:45 +0000</pubDate>
    </item>
    <item>
      <title><![CDATA[‘Ben je nou nog steeds single?’ en 22 andere dingen die je beter niet tijdens het kerstdiner kan zeggen]]></title>
      <description><![CDATA[<p>Zelf heb ik enorme zin in Kerst. Want ik heb een leuke familie. Geen schoonfamilie. En ik hou van koude, grijze en donkere dagen met lichtjes aan. Ja, ik ben een uitzondering. Weet ik ook wel. Want voor de meeste mensen is Kerst een horrorfilm. Als ik tenminste m’n mail moet geloven. Mensen die al in augustus berichten sturen dat ze er zo tegenop zien. Hoe ze die ene oom kunnen ontwijken. Dat de ene helft van de familie een centrum-rechts kerstdiner wil. En de anderen een stabiele centrum-linkse variant. Hoe ze ermee om moeten gaan dat ze door hun kinderen verbannen zijn van Eerste Kerstdag naar Tweede Kerstdag – wist ik niet, maar daar zit dus een rangorde in. Hoe ze ongeschonden het dessert halen als van keuken tot gourmetstel toespelingen, kwaadsprekerij en hinderlagen loeren. Wat ik weet van de nieuwe Amerikaanse ‘no contact met je familie-trend’. En de meest gestelde vraag: hoe kom ik onder het kerstdiner uit? Want dat blijft natuurlijk de Olympus van sociaal ongemak: de gemeenschappelijke maaltijd waar iedereen zwijgend z’n frustraties zit weg te kauwen, of nog erger: met lawaai en argumenten. Het moment dat er te veel volwassenen bij elkaar zitten die nooit aan zichzelf hebben gewerkt, en alles wat het hele jaar is weggeslikt er ineens uitkomt. En dus dacht ik: weet je wat. Ik zet de ergste dingen die tijdens een kerstdiner gezegd worden op een rijtje. En wat je daarop terug kan zeggen. Ik geef bij elke uitspraak steeds een deëscalerend en een escalerend antwoord. Kun je zelf kiezen hoe je het dit jaar wil spelen. Of, dat kan natuurlijk ook: je kiest de tactische sabotagevariant en gooit er zelf een paar van de 23 uitspraken in. Help je gegarandeerd het kerstdiner binnen 12 minuten om zeep en kan je lekker vroeg naar huis. Voor elck wat wilsch mensen! Voor elck wat wilsch. Komen ze. 1 Ja! Was Jezus ook. 2 Ja! De lat ligt bij mij wat hoger dan bij jou en ome Jan. 1 Goed idee! Gaan we zo op de wc meteen proberen! 2 Hadden jullie maar nooit kinderen gekregen. 1 Zit je nou nog steeds op Facebook? 2 Wij zijn ook heel blij dat jij niet gevaccineerd bent. 1 Dan krijg je krassen op je lak én je geweten. 2 Oh, dan kan je meteen doorgassen naar de cel! 1 Jaaaa! Mooie nieuwe fase! 2 Als jij nou eens deaud ging, kon ik in jouw huis. 1 Ja, hoe meer vrouwen in de politiek, hoe beter! 2 Ja. D66 de grootste gemaakt en zetels weggegeven aan CDA, Ja21 en de FVD. 1 Als jij je kat opeet, doe ik dit lammetje. 2 Als jij een dag in het slachthuis gaat werken. 1 Ik ben 15. 2 Ben jij nog steeds impotent? 3 Wat is onzichtbaar en vliegt rond? (een camoufleermuis) 2 De Aldi-wijnkalender 1 Mag ik even een applausje voor de gastvrouw/gastheer?! 4 Iemand nog koffie? 5 Fruit (schillen, snijden of persen?) 1 Jaaa, ze houden van me. 2 Ja, en ik snap waarom jouw collega’s je haten. 1 Nee. 2 Ja. 1 Ik krijg geen hap door m’n keel als ik jou zie. 2 Ik ben te dun, jij bent te dik. 1 Ik bel je meteen als het zover is! 2 Dan moet je je rollator zelf betalen. 1 In verlies toont zich de ware winnaar. 2 Zijn vader weet hoe hij zich voelt. 1 Toen las jij De Telegraaf aan tafel voor! 2 Smartphonevrij opgegroeid en nog steeds is er niks van je terechtgekomen. 1 De Elfstedentocht (komt er toch nooit) 2 Hondenpoep (verbindt mensen op mysterieuze wijze) 3 De NS (nationaal klaag-erfgoed) 4 Waarom België zo chill is (lekker dichtbij en niemand weet er iets van) 5 Tupperware-deksels die altijd kwijt zijn 1 Ga ik thuis meteen checken! 2 Nee ik ben gewoon dik. 1 Vraag maar even aan ChatGPT. 2 Jij bent erger dan allebei. 1 Ik vrees dat jij me dat nu gaat vertellen. 2 Jijzelf, als je nog even zo doorgaat. 1 Dat zei Marco Borsato laatst ook. 2 Mama, oom Henk zegt weer rare dingen. 1 Oh, die tijd heb ik even gemist. 2 Oh, die tijd heb jij dan even gemist. 1 Ik zou Sarina Wiegman vragen. 2 Dat is toch die club uit Alkmaar? 1 Dat zei m’n vrouw vannacht ook. 2 Maar niet tegen jou. 1 Tot nu toe geen klachten gehad. 2 Zag ik jou nou laatst bij de gay sauna? 1 Ik kan m’n dealer even bellen? 2 Ja, dan had je maar niet zo vaak naar Thailand moeten vliegen. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/12/22/ben-je-nou-nog-steeds-single-en-22-andere-dingen-die-je-beter-niet-tijdens-het-kerstdiner-kan-zeggen-a4915974</guid>
      <pubDate>Mon, 22 Dec 2025 05:57:45 +0000</pubDate>
    </item>
    <item>
      <title><![CDATA[13 dingen die je niet moet zeggen tegen iemand die moet speechen, bevallen of solliciteren]]></title>
      <description><![CDATA[<p>Als jullie vinden dat ik te veel over mezelf schrijf, zeg het gerust. Daar heb ik een aparte mailbox voor. Maar sjezus mensen, ik heb afgelopen week zóiets engs gedaan – het engste in mijn hele leven. Ik stond namelijk voor een uitverkochte Amsterdamse Stadsschouwburg, voor 750 mensen. M’n eigen schuld hoor, ik weet het. Maar ik sliep weken slecht, had continu een rare mist in mijn hoofd. En voelde me dag en nacht of ik 1.000 espresso’s op had. Maar uiteindelijk was het dan 3 december. Moest ik de trein in, de tram, en dat enorme podium op. Ik dacht: die blijven vast lekker thuis. Die komen vast niet opdagen. Maar daar zaten ze. „750 Waldorfs en Statlers uit de Muppet Show”, schreef iemand op LinkedIn. Je had het moeten zien. Maar echt, dit was een horrorfilm. Waarom ik dit schrijf? Omdat iederéén geregeld dingen moeten doen die doodeng zijn. En dan krijg je van die enorm goedbedoelde adviezen die totaal niet helpen, toch? Lief. Maar nutteloos. En dus dacht ik, ik zet ze even op een rijtje. De 13 slechtste tips die je iemand kan geven die iets engs moet doen. Je kent ze wel. Vlak voor een spannende date, een belangrijke presentatie, de tandarts, een functioneringsgesprek, een bevalling, speechen tijdens het kerstdiner, een sollicitatie. Zet je schrap, daar komen ze. ‘Picture everyone naked’. Nou nee. Zeker niet bij de tandarts. Tijdens een begrafenis. En al helemaal niet tijdens een date, als je op het punt staat je ‘move’ te maken. Tuurlijk heb ik het wel eens geprobeerd, voor een volle zaal. Dat werd een heel interessante middag bij ABN Amro. Ik zag sixpacks, bierbuiken, hangtieten, volle erecties, gewei-tattoos en eikelpiercings. Superinteressant. Maar niet als je je moet concentreren, zeg maar. ‘Neem een borrel’. Not. Hartstikke leuk als je ceo bent en wilt dat mensen je tijdens je nieuwjaarsspeech uitlachen. Maar niet vlak voor iets engs wanneer het handig is als je brein werkt. ‘Manifesteer het’. Nope. Manifesteren is voor lapswanzen. Als bouwvakkers zouden manifesteren, woonden we allemaal in luchtkastelen. ‘Wat is het ergste dat kan gebeuren?’ Nou, dat het misgaat. En dat alles waar iets belangrijks vanaf hing, je door je vingers glipt. Niet wegrelativeren. Gewoon serieus nemen. ‘You got this’. Zeker. Maar alleen als je eerst gewerkt hebt om ‘this’ te krijgen. ‘Het komt goed’. Niet altijd. En zeker niet vanzelf. ‘Life begins at the end of your comfort zone’. Wie dat ooit bedacht heeft. Dat je coke snuivend, met een baco in je hand tegen een agent staat aan te pissen met een vuurpijl in je reet. Ja! Enorm uit je comfortzone. En dan? ‘Blijf dichtbij jezelf’. Nee, natuurlijk niet. Of nou ja, als je Barack Obama bent. Barbra Streisand, Brigitte Kaandorp of de dalai lama – dan is het prima. Voor al die andere mensen is het beter om boven jezelf uit te stijgen. ‘Je kan beter spijt hebben van iets dat is mislukt, dan van iets dat je niet hebt geprobeerd.’ Tuurlijk joh. Ga dat maar eens uitleggen aan iemand die net haar droomsollicitatie verpest heeft. Een droomvrouw is misgelopen. Of ten onder gegaan is tijdens zijn eerste theatershow. Of die hand op die kont van je collega – man, wat was dat eng. Toch maar even geprobeerd! ‘Denk niet te veel na’. Haha. Juist wel. Voor, tijdens én na! ‘Feedback is een cadeautje’. Nee, alleen feedback van mensen die je vertrouwt en waardeert is een cadeautje. Niet van Johan de scrum master uit Akersloot die zin had even je mailbox vol te schijten. ‘Ik heb het nog nooit gedaan, dus ik denk dat ik het wel kan’. Zullen we dáár ook eens mee ophouden? Heel graag. Ten eerste omdat Pippi Langkous dit NOOIT heeft gezegd. En ten tweede omdat het LAATSTE dat je moet denken als je het nog nooit gedaan hebt, je het wel even uit je mouw schudt. ‘VERGEET NIET TE GENIETEN’. Hahaha. Wanneer precies? Tijdens het zweten? Tijdens de stress? Nee hè? Na afloop. Dan wel. Met volle teugen. De opluchting. Dat je duizend doden gestorven bent en dat ze allemaal weer zijn opgestaan. Want dat vergeet ik bijna te zeggen: als het állerengste wat je ooit gedaan hebt, lukt. Zoals mij overkwam. Ze lachten, ze klapten, ik leef nog. Daar is niets mee te vergelijken. Niets. 1 Bereid je voor. 2 Oefen. Nog een keer. En daarna nog 100 keer. Hardop. 3 Probeer uit. 4 Faal. 5 Huur een expert in. 6 Als deze expert begint over je why, je een kleurentest laat invullen, of zegt dat het aan je ‘mindset’ ligt, neem dan een andere. 7 Luister naar de expert die wél goed is. 8 Ga op je bek. 9 Probeer opnieuw. 10 Neem een emmertje mee om in te kotsen. 11 Een handdoek. 12 Break a leg. 13 Later lach je erom. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/12/08/13-dingen-die-je-niet-moet-zeggen-tegen-iemand-die-moet-speechen-bevallen-of-solliciteren-a4914648</guid>
      <pubDate>Mon, 8 Dec 2025 05:57:45 +0000</pubDate>
    </item>
    <item>
      <title><![CDATA[18 excuses voor de loonkloof die ik niet meer wil horen]]></title>
      <description><![CDATA[<p>Als jullie mannen denken: wat was het afgelopen week lekker rustig op het werk, dan kan dat kloppen. Want de vrouwen waren er niet. Het was afgelopen maandag namelijk Equal Pay Day. De dag waarop vrouwen – symbolisch dan hè – voor de rest van het jaar gratis werken. Omdat ze gemiddeld 10,5 procent per uur minder verdienen dan mannen. Een vriend appte: ‘Heerlijk chill! Geen gezeik aan je hoofd en lekker kunnen doorwerken. Alleen de koffie moest ik zelf halen. Maar verder? Volgend jaar graag weer!” Haha. Geintje hoor! De vrouwen waren er natuurlijk gewoon. Veel te druk om te protesteren tegen ongelijke salarissen. En het moet natuurlijk ook gezellig blijven. Maar feit blijft: wij werken tot het eind van het jaar voor noppes. Als je kijkt naar het verschil in gemiddeld jaarsalaris (volgens het CBS 32 procent minder) tussen vrouwen en mannen, hadden we zelfs al sinds 1 september thuis kunnen blijven. Wat ik vaak hoor over de loonkloof? Dat het logisch is dat vrouwen minder verdienen dan mannen. Want de vrouwtjes zitten te veel te tutten met de kinderen, werken in de verkeerde sectoren, werken te veel parttime, én kunnen niet onderhandelen. Maar zijn dat écht de oorzaken? Of zijn dat slechts excuses? Laten we ze anders allemaal eens even door de gehaktmolen halen. De loonkloof krimpt! Ja! Hoera! Vooral bij de overheid, waar salarissen openbaar zijn. In sectoren waar de baas het lekker zelf mag bepalen, is het vaak nog huilen met de pet op. Bij de banken is de loonkloof anders nog maar 1 procent! Ja, de gecorrigeerde loonkloof. De óngecorrigeerde loonkloof is bij KNAB nog altijd 9 procent, bij de Rabo 20 procent en bij Nationale-Nederlanden maar liefst 29 (!) procent. Daar kun je een aardige leasebak van rijden. Ja, hallo! Bij de banken zitten vrouwen in de lagere baantjes. En waarom zitten ze daar? Omdat vrouwen minder ambitie hebben! Of omdat ze minder kansen krijgen? Vrouwen werken vaker parttime – dan moet je niet zeiken. En weet je waaróm vrouwen vaker parttime werken? Omdat ze, wacht even hoor, ALLES doen. Tuurlijk, sommige vrouwen zijn verwende deeltijdmutsen die liever muntthee drinken. Maar er zijn er ook die chef snotneuzen zijn, studiedagen opvangen en zieke leerkrachten vervangen. En oh ja, ook nog een baan hebben. Vrouwen willen dat zélf! Ja joh. We genieten intens van de stress. En het schuldgevoel. Of ‘willen’ we het omdat sommige papa’s het niet doen? Vrouwen zónder kinderen werken ook parttime! Ja. Maar dat verklaart het salarisverschil ook niet. Want zelfs als je voor parttime werk en lagere functies corrigeert, is de loonkloof nog altijd tussen de 4 en 9 procent. Dat is maar een paar procent. Nou, top. Dan vragen we aan mannen of ze dat ‘kleine bedrag’ aan het einde van de maand overmaken naar een landelijk herverdeelfonds. Het is bij wet verboden om vrouwen voor gelijk werk minder te betalen dan mannen. Yup. Door rood rijden is ook verboden. Vuurwerk aansteken bij een voetbalwedstrijd. Zonder kaartje in de trein zitten. Maar gek genoeg krijg je daar wél een boete voor. Nederland doet het hartstikke goed. Euh. Volgens OESO-cijfers is Nederland dit jaar 15 plekken gezakt op de wereldranglijst voor gendergelijkheid. Tegenwoordig presteren we slechter dan Slovenië, Griekenland, Turkije, en Hongarije. Zelfs België doet het beter, godbetert. Vrouwen werken in ‘softe sectoren’ die slechter betalen. Ja, en waaróm werken ze daar? Omdat ze daar vaker parttime kunnen werken? Of omdat ze daar niet nog eens éxtra door het glazen plafond hoeven breken? Maar jonge vrouwen verdienen tegenwoordig toch meer dan mannen?? Ja. Omdat ze hoger opgeleid zijn. Maar vanaf een jaar of dertig gaat het weer mis. Of wacht, dat is de leeftijd dat veel vrouwen kinderen (willen) krijgen. Dan moeten ze maar geen kinderen krijgen. Haha goeie! Dat helpt namelijk écht heel goed voor je salaris! In de zes jaar na de geboorte van het eerste kind daalt het inkomen van Nederlandse moeders met gemiddeld 35 procent. Maar pas op. Zelfs zónder kinderen lopen we rond de 30 vaak een achterstand op. Alleen al de gedáchte dat zij zwanger kan worden en hij niet, maakt dat hij eerder wordt klaargestoomd voor een volgende stap dan zij, zo blijkt uit onderzoek. Mannen zakken ook in salaris nadat ze kinderen hebben gekregen. Nee. Mannen krijgen juist een babybonus. Verantwoordelijke kostwinners zijn populair tijdens beoordelingsgesprekken. Of nou ja, de mannen dan. Vrouwen kunnen niet onderhandelen. Als vrouwen onderhandelen: „Wow, agressief. Rustig aan hoor.” Als mannen hetzelfde vragen: „Die gaat het ver schoppen.” Zo simpel is het. Er komt een wet die bedrijven verplicht openheid te geven over de verschillen tussen vrouwen- en mannensalarissen. Ja, en Feyenoord krijgt een nieuw stadion. En de Lelylijn komt. Ooit. Het is ook gewoon heel ingewikkeld allemaal. Nee, het is gewoon te duur om vrouwen gelijkwaardiger te betalen. Niemand heeft er belang bij. Of nou ja, behalve 50 procent van de bevolking dan. Vrouwen moeten zelf gewoon meer aan de bak! Prima. Wat stel je voor? Fulltime werken? Verdienen we nog steeds minder. Onderhandelen? Dan zijn we te eager. Misschien kunnen we onze kinderen laten adopteren! Of man worden! Of bij sollicitatiebrieven een bewijs van sterilisatie toevoegen! Weet je. Ik hoor liever niet meer waaróm vrouwen minder verdienen. Maar wat jij eraan gaat doen. Loonkloof in je broekje, zeiden we vroeger op Twitter. Maar verdomd. Daar zittie precies. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/12/01/18-excuses-voor-de-loonkloof-die-ik-niet-meer-wil-horen-a4914176</guid>
      <pubDate>Mon, 1 Dec 2025 05:57:46 +0000</pubDate>
    </item>
    <item>
      <title><![CDATA[Lieve Sint, stop met de verplichte surprise. Het is voor miljoenen Nederlanders een jeugdtrauma]]></title>
      <description><![CDATA[<p>Deze week wilde ik voor de verandering eens even over heel iets anders schrijven. Was ik ook wel even aan toe, moet ik zeggen. Maar afgezien daarvan moeten we het sowieso eens even over Sinterklaas hebben. Want Hij is weer in het land! Hoera! Hartstikke leuk voor kinderen, zeggen we dan. Maar eerlijk? Voor heel veel mensen is het vooral de jaarlijkse terugkeer van stress, schuldgevoel en knutselterreur. Met stip op één: de verplichte surprise. Dit gaat niet over Sinterklaas zelf, hoor. Niet over de Zwarte Piet-discussie. Niet over de intochtstress. Niet over de kleuters die al drie weken niet slapen. Niet over de sinterklaasliedjes in de winkels waar je horendol van wordt. Niet over de ouders die alweer uitleggen waarom „Sinterklaas dit jaar ook niet zo’n dikke portemonnee had” — nee, dat laat ik even liggen. Pure zelfzorg. Nee. De surprise. Dat kliederige papiermachémonster dat je elk jaar als ‘gezellige traditie’ in de maag wordt gesplitst. Het is voor miljoenen Nederlanders een jeugdtrauma. Ja. Voor mij ook. Het verplichte gedicht is ook erg voor veel mensen. Maar die kan je nog aan Chat GPT uitbesteden. Voor de surprise-digibeten is er (nog) geen genade. Of nou ja, als je geld hebt kan je er eentje kopen. Voor geld. Voor wie dat niet heeft, is het ploeteren. Ik zag deze maand op LinkedIn een superlieve post van een voormalig schoolleider die zich afvroeg hoe je schoolkinderen beter kan helpen met surprises maken. Ze schreef hoe haar zoon 15 jaar geleden wekenlang voor een klasgenoot had zitten knutselen aan een levensgroot drumstel, en hij zelf een verfrommeld A-4’tje terug had gekregen dat een hockeystick moest voorstellen. De teleurstelling. „Wat vraagt jouw school op dit moment onbedoeld van thuis?”, schreef ze. „En waar kun jij morgen al een klein verschil maken?” Die avond had ik een knutselnachtmerrie. Want nee, ik KAN niet knutselen, nooit gekund, de schaamte. De potten lijm met de druipende kwasten, de lepels pindakaas (voor de ‘drol-surprises’!), het zaagsel, de eierdozen, de schoenendozen, de kartelscharen. Ze flitsten allemaal terug vanuit een ver weggestopt hoekje in m’n brein. Ik kreeg overal bultjes. Want mijn klasgenootjes maakten daar vervolgens Eiffeltorens van, schattige konijntjes en brandweerauto’s. En ik? Ik kwam met een grote berg plakband aanzetten, met een strik erom. Dat is niet falen, dat is pure vernedering. Een vriend zei: „Stel je niet zo aan. Je voelt je gewoon te goed om surprises te maken. What’s next: schoolzwemmen zonder kleren aan, omdat je dat ook niet ‘leuk’ vindt?” Maar het gaat veel verder dan dat. Iemand noemde het in de comments op LinkedIn „surprise terrorisme”. Ik vind dat nog zacht uitgedrukt. Wie ooit als eerste de surprise verplicht heeft gesteld, zou daar alsnog levenslang voor moeten worden opgesloten. Want geloof me, er is niks positiefs aan een verplichte surprise. Nou, behalve dat je erdoor leert met teleurstellingen om te gaan. En zeker, er zijn kinderen die knutselen heel leuk vinden. Maar laten we eerlijk zijn: voor de meeste mensen is het vooral een veldslag waarbij de meerderheid al bij voorbaat met 0-5 achterstaat. De jaloezie over de mooie surprises, ook, schreven mensen op LinkedIn. Het geroddel op het schoolplein over de prutsers. De haat in de klas. Kinderen die worden uitgelachen om hun misbaksels. We noemen geen namen, maar in een privé-appje zei iemand: „Ophoeren met je kutsurprises.” En dan heb ik het nog niet eens over het onrecht! De kinderen die geen ouders hebben – lees moeders – die tot diep in de nacht huilend zitten te googelen hoe je een paard maakt van een schoenendoos (‘makkelijk’). De ouders die er geen geld voor hebben. De ouders die sowieso geen idee hebben wat deze ‘Nederlandse traditie inhoudt’. Als er één feest in Nederland is dat de ongelijkheid uitvergroot is het Sinterklaas, en de verplichte surprise is daar het uithangbord van. Alle leerkrachten weten dit. Op LinkedIn zag ik allemaal lieve tips om het knutselen aan surprises voor ouders én kinderen makkelijker te maken. Stel op scholen ruimte en materialen ter beschikking, zorg voor begeleiding, geef knutselles. Laat ze in groepjes samenwerken. Maar ik dacht de hele tijd: alsof dát het trauma oplost. Stop er gewoon mee en ga op andere tijden knutselen in de klas. Verlos ons van de verplichte surprise, lieve Sint. En maak er een vrijwillige surprise van. Niemand verwachtte hem, maar hij kwam toch. Of niet! Dat is pas écht een surprise. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/11/24/lieve-sint-stop-met-de-verplichte-surprise-het-is-voor-miljoenen-nederlanders-een-jeugdtrauma-a4913357</guid>
      <pubDate>Mon, 24 Nov 2025 05:57:46 +0000</pubDate>
    </item>
    <item>
      <title><![CDATA[Waarom je Dilan Yesilgöz geen feeks moet noemen]]></title>
      <description><![CDATA[<p>Voor de mensen die me kennen zal deze column misschien een beetje als een verrassing komen. Maar ik ga het opnemen voor Dilan Yesilgöz. Ze werd door Hans Wijers een ‘feeks’ genoemd. In een privé-appje dat gelekt werd naar NRC. Een feeks, je weet wel. Een bitch, een heks. Woorden die vrouwen reduceren tot hun geslacht. Even tussendoor: wat is dat toch met oudere mannen in de politiek? Mannen die alles aankunnen – oorlog, begrotingen, een coalitie met de VVD – behalve mondige vrouwen die hun de voet dwars zetten. Ze stikken er bijna in. Eric van der Burg met z’n ‘kutwijf’ tegen Esther Ouwehand. Geert Wilders met z’n ‘heks’ over Sigrid Kaag, honderden mannenkeeltjes die ‘hoer’ scanderen wanneer Femke Halsema in beeld komt, en nu Hans Wijers met z’n ‘feeks’. Ik wil dat we stoppen met die woorden. Waarom? Omdat feeks en heks hele nare, enge woorden zijn met een griezelige lading. Feeks, of heks, is niet zomaar een scheldwoord, het is karaktermoord. Want een feeks is niet ‘gewoon’ een hele vervelende vrouw. Een feeks is gevaarlijk, manipulatief, bedreigend maar bovenal: een feeks moet weg. Een feeks moet dood. Buiten de orde geplaatst. Uitgestoten. Weet je nog, in de middeleeuwen? Wat er toen werd gedaan met vrouwen met een mening? Met vrouwen die tegen de wil van machtige mannen in gingen? Op de brandstapel ermee. ‘Feeks’ is een cultureel vernietigingswapen. Een vonnis. Maar jeetje Japke, zullen mijn trouwe fans nu zeggen. Je hebt zelf nota bene een heel hoofdstuk aan ‘de heks’ gewijd, in je eerste boek uit 2012 over types die je op kantoor kan tegenkomen. Klopt, maar daar ben ik van terug gekomen. Je leert bij. Je wordt verstandiger, en wijzer. Iets wat ik zeker van Hans Wijers, een politiek powerhouse, gepokt en gemazeld, had verwacht. Van Eric van der Burg ook, trouwens. Er zijn bovendien toch zat ándere woorden te vinden om Dilan Yesilgöz mee te beledigen? ‘Leugenaar’, voor haar ‘nareis op nareis’. ‘Prutser’ voor alles wat de VVD-kabinetten jarenlang niet wisten op te lossen: toeslagenschandaal, woningcrisis, asiel. Wel zo eerlijk ook, die woorden. Want die worden ook voor mannen gebruikt. En dat is precies het punt. Want ‘feeks, heks, kutwijf of hoer’ worden alleen voor vrouwen gereserveerd. Het is vrouwenhaat. Er zijn geen mannelijke varianten die zo destructief zijn, zo definitief en allesverzengend. Scheldwoorden voor mannen zijn van een ander kaliber. „Lul”? Ja, een belediging, maar ook informeel. Je kunt best zeggen: „Wat een lul, maar wel een goeie vent.” Ik heb sowieso nooit begrepen waarom ‘een enorme lul’ een scheldwoord is. Veel mannen, maar ook vrouwen, zouden er een moord voor doen. Flapdrollen, sukkels en watjes? Per definitie ongevaarlijk. En varkens en zwijnen zijn ook wel weer schattig. Datzelfde geldt, in zekere mate, ook voor een klootzak, of eikel. Hard, tuurlijk. Maar wel met een verwijzing naar de geslachtsdelen waar veel mannen zo trots op zijn. „Hoerenzoon”: komt al harder aan, maar is meer gericht op afkomst dan karakter. Zelfs bij „psychopaat” of „narcist” is er altijd nog ruimte om de man in kwestie als individu te zien. Hij is een gevaar, maar er is ook een réden voor z’n gedrag. Rat, dan. Of matennaaier. Ja, heel naar. Maar daar zit toch altijd ook nog wel een soort van bewondering bij. Iets geslepens. ‘Hoe word ik een rat’ is nota bene een goedverkocht managementboek. Die zou je zo opnieuw uit kunnen geven onder de titel ‘Hoe word ik een matennaaier?’ Met een lul, een klootzak, een rat of een hoerenjong kan je bovendien altijd nog een biertje drinken. Niets van dit alles heeft het existentiële, mythologische, sociale uitsluitingsgewicht van ‘feeks’. Want een feeks. Daar zit geen charme in. Geen nuance. Niets bewonderingswaardigs of sukkeligs. Ze is een bedreiging. Ze heeft een plan, en dat plan is levensgevaarlijk en moet gestopt worden. Met een feeks ga je geen glas drinken, die ligt al op de bodem van de gracht, met een molensteen om haar nek. Het verschil is simpel: een lul, klootzak of rat moet gewoon even z’n mond houden. Een feeks moet worden uitgeroeid. En toch is er ook hoop. Want Wijers is nu teruggetreden. Terecht. Maar die zag ik even niet aankomen. Er is iets fundamenteels aan het schuiven. Iets dat tien jaar geleden niet gebeurd was. Want een vrouw een feeks noemen, diskwalificeert blijkbaar niet alleen maar louter haar, maar ook degene die haar zo wegzet. De feeks moet niet het veld ruimen, maar de man die haar zo noemde. Nóg een goede reden, lijkt mij, om met dat woord te stoppen. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/11/16/waarom-je-dilan-yesilgoz-geen-feeks-moet-noemen-a4912760</guid>
      <pubDate>Sun, 16 Nov 2025 05:57:46 +0000</pubDate>
    </item>
    <item>
      <title><![CDATA[Waarom ik mannen soms haat. En wat dan helpt]]></title>
      <description><![CDATA[<p>Afgelopen week kwam er na m’n theatershow een vrouw naar me toe die me met droeve ogen aankeek en zei: „Ik ben vaak zó ontzettend boos op mannen!” Oef. Dacht ik. Welkom bij de club. Marco Borsato, de moord op Lisa, seksisme op het werk. Maar ook die klote menstruaties. De buikpijn. Dat je kinderen uit je lijf moet persen. Dat je tien keer harder moet werken om even serieus genomen te worden als mannen. Maar dat je dan nog steeds 10 tot 15 procent minder verdient. En als je dan éíndelijk wat meer rust krijgt, krijg je wéér een hormonale renovatie. Alsof je opnieuw zwemles moet nemen om door te kunnen naar het volgende badje. „Vrouwen hebben het zó veel zwaarder dan mannen!”, zei ze. „Hoe moet ik daar nou mee omgaan? Ik trék het soms niet meer!” Poehee. Probeer het je andersom eens voor te stellen. Dat een man zou zeggen: ‘Ik ben zó boos op vrouwen!’ Het huis zou te klein zijn, en terecht. Maar eerlijk? Ik hoor dit dus vaker. Vrouwen die zeggen dat ze mannen haten. En nóg eerlijker? Ik denk het zelf ook wel eens. Niet verder vertellen. Afgelopen week nog. Toen kreeg ik na afloop van een lezing een voormalig senior partner van een advocatenkantoor voor m’n kiezen. Die doodserieus stond te oreren dat vrouwen (alle vrouwen dus, hè) „drie dagen per maand handelingsonbekwaam zijn door hun menstruatie”. Wait. Whut!? Op zo’n moment denk ik echt: ‘alle mannen zijn klootzakken’. Maar meestal zakt dat wel weer. Na een kwartier. En denk ik: deze haat slaat natuurlijk nergens op. Tuurlijk, sommige mannen maken het me soms verrekte moeilijk met hun misplaatste patriarchale swagger, maar de meeste ándere mannen zijn gewoon heel erg leuk. En geweldig. Zoals die andere man. De dag na de huilstruik met z’n menstruatieverhaal alweer. Die man kwam naar me toe, en werd emotioneel. Over z’n dochters, en al die andere vrouwen op de wereld. Hoe hij zich schaamt over al die mannen die vrouwen het leven zuur maken. Dat helpt enorm. Ouder worden helpt ook. Omdat je dan langzaamaan steeds minder wordt lastiggevallen, als oud wijf. Maar ook omdat je de zaken dan breder ziet. Want mannen hebben het óók zwaar. De maatschappelijke druk, dat je altijd moet presteren en kostwinner moet zijn. Dat je als vader op het schoolplein genegeerd wordt. Dat je precies moet weten hoe je met vrouwen omgaat, terwijl je dat nooit geleerd is. Een vriendin zei: „Mannen leren dat ze niet mogen huilen, maar ‘een man’ moeten zijn. Dat ze niet soft mogen zijn, ‘maar een man moeten zijn’. Ze leren dat ze álles mogen zijn, behalve wijven. Hoe denk je dan dat ze daarna over vrouwen denken?” Besef ook dat mannen zich écht niet kunnen inleven in wat vrouwen meemaken, omdat ze het nooit zelf ervaren. Veel mannen denken dat je één, twee keer per jaar als vrouw wat seksisme om je oren krijgt. Ze hebben geen idee dat dat een voortdurende stroom is, van de koffieautomaat tot in je mailbox, zeker als je je mooie hoofdje boven het maaiveld uitsteekt. Leg het dus uit, hoe rot er soms door mannen gedaan wordt, in plaats van boos te worden. Niet omdat het moet, maar omdat het werkt. Ja, het is soms om gék van te worden, het geduld dat je moet opbrengen, maar anders klappen ze dicht. Blijf. Rustig. Complimentjes geven. Daar gaan ze ‘heel goed op’, zei een vriendin. En als dat niet werkt, haal er dan een andere man bij, die het al snapt. Dan luisteren ze meteen! En bedenk: mannen zijn óók bang voor enge mannen, hè. Net als wij. We verwachten dat mannen sterk zijn, en andere mannen op hun seksistische gedrag aanspreken, maar dat is voor hen natuurlijk net zo doodeng als het voor ons is, misschien nog wel enger! Omdat ze dan als ‘verraders’ worden gezien. Maar de beste tip die ik voor mannenhaters heb is toch wel: zorg dat je mannenvrienden krijgt! Echt. Zoals het andersom ook heel goed voor mannen is om vrouwen als vrienden te hebben. Zeker, het is heerlijk om af en toe aan je vriendinnen ‘all men are trash-memes’ door te sturen. Maar als je als vrouw rustig met een paar mannen een pastaatje eet, en ik weet het, ik voel me nu net Job Cohen, maar zo is het wel: dan krijg je begrip voor elkaar. Dan hoor je waar ze mee worstelen. Wat er van ze verwacht wordt. Wat ze niet durven zeggen. Wat ze verkeerd doen. Wat ze proberen. En dat ze soms ook denken: ‘ik wil het beter doen, maar ik weet niet hoe’. Wat ik ook bedoel: omring je met de goede mannen. Er zijn er genoeg. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/11/03/waarom-ik-mannen-soms-haat-en-wat-dan-helpt-a4911657</guid>
      <pubDate>Mon, 3 Nov 2025 05:57:46 +0000</pubDate>
    </item>
    <item>
      <title><![CDATA[Hallo werkend Nederland. Ga je eens wat netter kleden!]]></title>
      <description><![CDATA[<p>Nederlanders kleden zich slecht, heel slecht. Bergschoenen. Rugzakken. Windjacks. Hoodies. Fleecetruien. Op zich niks mis mee – als je een bergwandeling maakt. Maar ik heb het hier over werk. Als ik op congressen sta, denk ik dat ik per ongeluk op een scoutingkamp ben beland. Alsof ik een groep sta te briefen die na afloop met een survivalkompas de wildernis in trekt om hazen en patrijzen te schieten. De morsige fleecetruien kwamen me altijd al de neus uit op kantoor, maar sinds corona is het helemaal niet meer te harden. We zijn het enige volk dat op een bruiloft verschijnt met een Eastpak-rugzak van 40 liter. Maar ik zie ook Gore Tex-jassen op begrafenissen en Crocs in het restaurant. Wat dondert het joh. Alsof iedereen op een dag heeft besloten: we doen geen enkele moeite meer. En ik die memo gemist heb. Ik was laatst op een spoken word-avond (ik moet van m’n psycholoog meer uit m’n comfortzone) en daar liep iemand rond in kamerjas. Op sokken. Zelfs de advocatuur is gevallen. Ooit een bastion van pakken, dassen en hakken, nu lopen ze daar op sniekers. De familie Van Bommel draait zich om in hun graf. Natuurlijk. Er zijn plekken waar het logisch is als je eruitziet als een verwaaide campingganger. In Lapland. In Leeuwarden. Tijdens een kletsnatte heidag. ‘Het is toch ook vrijheid’, hoor je wel eens mensen zeggen die hun hele leven al in stinkende truien en windjacks lopen. ‘Dat je zelf mag bepalen wat je draagt.’ Tuurlijk joh. Vrijheid. Het is gewoon lamlendigheid. We hebben het opgegeven. Ik erger me er dood aan, maar ik vind het ook dom. Want je slecht kleden op je werk, maakt je dommer. Wie zich goed kleedt, is scherper, alerter, én let er beter op of er met eigeel of huzarensalade geknoeid wordt. Wie zich beter kleedt, neemt niet alleen zichzelf serieuzer, maar ook de ander. Je zegt ermee: vanochtend heb ik mijn best gedaan, en dat doe ik ook op m’n werk. Tuurlijk, boeven dragen ook pakken. Bepaalde politici. Bepaalde advocaten. Scrum masters. Maar wil je dan op Mark Zuckerberg lijken? Die loopt inderdaad in hoodies. Dat lijkt me juist een reden om dat zelf dan niet te doen, en het nette pak terug te veroveren op het gespuis. Zoals Rob Jetten de Nederlandse vlag heeft terugveroverd op lieden die Heil Hitler roepen. Bovendien, nu de Amerikanen afhaken, en we weer met de Britten, Fransen en Italianen moeten gaan samenwerken – denk je dat die ons serieus nemen met een windjack over ons colbert? Maar nette kleren helpen ook met de ‘work life balance’: verzorgd op je werk, joggingbroek thuis. Zo weet je lichaam: ik mag weer chips eten. Verder denkt iedereen dat als je nette kleren draagt, je aan het solliciteren bent. Voor je het weet denkt je baas dat je belangrijk bent. En oh ja, mannen in hobbezakken hebben lagere testosteronniveaus, las ik laatst in het FD. I’m just sayin’. Dus ja. Inderdaad: we staan op een kruispunt. Blijven we op onze crosstrainers doorlopen richting het einde der beschaving? Of gaan we nog proberen er iets van te maken? Daarom lanceer ik vandaag het Deltaplan ‘Ga je eens beter kleden, werkende Nederlander!’ Máxima, onze redding bij fashion blunders, heeft al toegezegd als ambassadeur – stel je voor hoe Willem er zonder haar had uitgezien: in een AGU-regenpak op Koningsdag. De eerste stap is een algemeen kledingverkoopverbod bij de ANWB en Bever – daarmee is een eerste grote slag geslagen denk ik zo. Daarna komt er een belasting op elke kilometer die er met bergschoenen op kantoor gelopen wordt, komt Dilan Yesilgöz elke dag in Goedemorgen Nederland laten zien wat zij draagt, en krijgt elke Nederlander die op kantoor werkt, jaarlijks een kleding-apk. Tegen de sceptici zeg ik: probeer het eens: één dag in pak naar je werk, in plaats van in een afritsbroek. Je zult je verbazen. Tegen de rest van werkend Nederland zou ik willen zeggen: ‘ga je eens aankleden, joh’. We hoeven heus niet allemaal in driedelig grijs. Maar een béétje moeite mag best. We zijn geen camping. We zijn een land. Als je 2 of meer keer ja hebt geantwoord: gefeliciteerd. Je bént het probleem. Heb je een vraag van de week, taboe, of ‘kwestie’ voor deze rubriek? Mail dan naar japkeddenktmee@nrc.nl</p>]]></description>
      <guid>https://nrc.nl/nieuws/2025/10/27/hallo-werkend-nederland-ga-je-eens-wat-netter-kleden-a4910837</guid>
      <pubDate>Mon, 27 Oct 2025 05:57:47 +0000</pubDate>
    </item>
  </channel>
</rss>
