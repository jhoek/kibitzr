<?xml version="1.0" encoding="utf-16"?>
<rss version="2.0">
  <channel>
    <title><![CDATA[Japke-D]]></title>
    <link>https://www.nrc.nl/rubriek/japke-d-denkt-mee/</link>
    <description><![CDATA[Japke-D]]></description>
    <item>
      <title><![CDATA[Krapte op de arbeidsmarkt? Kom eens van jullie luie gat, werkgevers!]]></title>
      <description><![CDATA[<p>Binnenkort moet ik een praatje houden op een congres voor werkgevers. Ze willen graag tips hoe ze op de huidige krappe arbeidsmarkt nog personeel kunnen vinden. Maar ik ben er best nerveus over. Want ik vrees dat ik niet zo’n positief verhaal voor ze heb. En dat het probleem voor een groot deel bij henzelf ligt. Tuurlijk, de arbeidsmarkt is historisch krap. Je hoort al over werkgevers die bij werknemers gaan solliciteren, in plaats van andersom. Maar als ik vervolgens van lezers hoor hoe laks, ouderwets, vaag en eenzijdig sommige ándere werkgevers nog werven, dan denk ik: dat kan toch ook wel wat ambitieuzer, vernieuwender, creatiever en vooral inclusiever, stelletje ‘recruiters’. Gelukkig hoorde ik ook veel eenvoudige tips hoe het beter kan. Als je dit allemaal al doet, heb ik niks gezegd – arme werkgevers! – maar zo niet: kom eens van je luie gat en ga aan de slag! 1 En ontsla allereerst eens al je HR-personeel.  En dan bedoel ik natuurlijk de HR-afdelingen waar alleen maar tutjes (m/v) zitten die louter mensen aannemen die precies op henzelf lijken. Meer ‘proces’ dan inhoud, meer ‘vaardigheden’ dan kennis en vooral niet ouder dan veertig – ben je gek, dan zit je je vader (m/v) aan te nemen!  2 Neem in plaats daarvan HR-mensen aan die het snappen.  Die snappen dat de juiste collega’s en het juiste team DE onderscheidende kracht zijn van je organisatie. 3 En schrap die term HR – mensen zijn geen ‘human resources’, geen ‘menselijke grondstoffen’, maar mensen.  Toen die afdelingen nog personeelszaken heette, snapte iedereen dat meteen en waren er nog geen tekorten – toeval? Ik denk het niet.  4 Stop ook met al die flauwekul  als  agile ,  onboarding ,  owners  van de  employee journey ,  team leads ,  scrum masters ,  vibe managers , en  story tellers  in je vacatures en spreek normale taal! Dan krijg je misschien geen hippe jonge sollicitanten, maar wel mensen die weten wat ze doen en (daardoor) ook langer blijven.  5 Ga sowieso eens ‘oudere’ werknemers aannemen, werkgevers!  Het grootste cohort  op de arbeidsmarkt is momenteel ouder dan 50, het is de gezondste generatie 50+-ers in de geschiedenis. Het zijn slimme mensen, die hun hele leven te horen hebben gekregen dat je moet blijven leren en die dus verrassend bijdetijds zijn.  Werkgevers die klagen over krapte op de arbeidsmarkt, maar ondertussen oudere werknemers afwijzen, geloof ik dus niet meer.  Krappe arbeidsmarkt?, schreef een lezer op LinkedIn: „Dat is allemaal paniekzaaierij. De jonkies zijn op, help, ons instituut loopt vast.”  6 En kijk dan ook nóg eens wat verder dan je neus lang is, personeelswervers!   Hoeveel kantoren zijn er wel niet waar nog nooit iemand van de doelgroep op een van de verplichte invalidentoiletten heeft gezeten, gewoon omdat ‘HR’ nog nooit een mindervalide persoon heeft aangenomen?  7 Om over mensen met een andere huidskleur nog maar te zwijgen,  mensen met long covid, autisme of depressie die momenteel beneden hun niveau werken, langs de zijlijn staan of noodgedwongen in een totaal ander vakgebied werken. Mensen die lelijke truien dragen en/of wat zwijgzamer zijn dan jij – die kun je ook gewoon aannemen, hoor, ook al wil je er niet mee op de foto.  „Werkgevers hebben geen last van een krappe arbeidsmarkt, maar van een krappe gedachtengang”, schreef een lezer op LinkedIn. „Het zijn werkgevers met een afstand tot de arbeidsmarkt.” Een ander schreef: „werkgevers hebben geen moeite om vacatures te vervullen, maar DOEN geen moeite.” 8 Sterker nog: IS er eigenlijk wel krapte op de arbeidsmarkt?  Veel sollicitanten worden nog steeds  geghost  – dat is volslagen genegeerd – na een sollicitatie, las ik op LinkedIn. Zolang dat nog het geval is, is er nog weinig krapte. Lijkt mij. Het lijkt er bovendien op „dat het personeelstekort zich vooral op plekken voordoet waar mensen weinig waardering krijgen, omkomen in regeldruk, idiote uren moeten draaien en bovendien slecht worden betaald”, schreef psycholoog Thijs Launspach deze zomer in het  AD . „Het personeelstekort is dus vooral een waarderingstekort.”  9 Maar als je dan toch zo nodig jonge mensen zonder ‘vlekjes’ wil werven,  verplaats je dan ook eens écht in hun wensen.  Denk met ze mee over  zwangerschappen (kinderopvang?), studieschuld, ‘zingeving’ (hoe groen, duurzaam en betekenisvol is ons bedrijf nou écht?), mogelijkheden tot studeren naast het werk, een (goedkoper) energiecontract en huisvesting.  Geef ze anders een woning in of boven je kantoor. Dan bind je ze pas écht aan je. Sterker nog, ze kunnen helemaal niet meer weg. Open een spaarrekening zodat hun kinderen kunnen studeren. Of huur wat strandhuizen op Bali zodat ze daar kunnen ‘ digital nomadden ’. Misschien nog wel goedkoper ook, komende winter. 10 Stop bureaucratie, regeldruk en ‘formuliertjesterreur’, zoals een lezer het noemde.  Zodat mensen zich ook écht kunnen bezighouden met het werk waarvoor ze zijn opgeleid en waarvan ze houden.  Dat de meeste jongeren zzp’er worden, heeft natuurlijk niet alleen met het gebrek aan vaste contracten te maken. Ze willen gewoon niet telkens onnodig vergaderen, urenregistraties invullen, stand-upjes, heidagen, en brainstormen over onnodige visiedocumenten. Dat hebben ze overigens met ouderen gemeen. 11 En dan wil zélf een leuk bedrijf/organisatie worden ook nogal eens helpen.  Dus geen kantoortuin meer, geen flexplekken, geen micromanagers die de hele dag op je nek zitten, geen gedoe met ‘ challenging roles ’, en niet meer iedereen in de cc, functioneringsgesprekken, heidagen (gaap), ellenlange  assessments  (rot op) en drie lagen goedkeuring voor als je suiker in je koffie wil.  12 Maar gewoon, weet je wel,  computers die het doen, goeie koffie, reiskostenvergoeding, redelijke roosters, vakantiedagen, doorgroeimogelijkheden, contracten, gelijke beloning voor gelijk werk, snel ja of nee zeggen bij nieuwe plannen, en leidinggevenden die iets van het proces weten, maar vooral de inhoud op waarde weten te schatten.  13 En, o ja, geef mensen de keuze om thuis te werken!  Om zelf hun tijd in te delen, zelf te bepalen WAAR ze werken zodat ze minder hoeven te reizen. Verder op tijd iets met champagne, bonussen en chocoladefonteinen (niet te vaak!) en als je dan straks ook nog de verwarming op 19 graden zet, zal je de sollicitanten (die geen geld meer hebben om thuis te stoken en niet op Bali werken) van je af moeten slaan.  14 Afwachten tot de volgende crisis kan natuurlijk ook.  Dan komt het personeel vanzelf met hangende pootjes terug. Maar voor wie daar niet op kan wachten, is er nu weer genoeg te doen.  Heel veel sterkte ermee! Hoe was jouw week?  Tips voor Japke-d. Bouma via  @Japked  op Twitter. Ken iemand dit vertalen naar jip en janneke taal want zit nou al tegen een burn out aan.  pic.twitter.com/aNlrUUJymg — Henk (@Hvdn83)  September 6, 2022   Ik heb zin om iets te decentraliseren. — Roel (@rgeeraedts)  September 8, 2022   @Japked  wie legt er vandaag nog meer het fundament voor interne bottom-up vervolggesprekken in focusgroepen?  pic.twitter.com/BFPoaM5M2E — Stratum forever (@EindhovenZuid)  September 12, 2022   Ik ken veel fietsliefhebbers onder mijn collegas maar wat is een  #Versnellingsambtenaar  ?  @Japked   pic.twitter.com/CjS1FMTMPc — Arthur Pieterman (@APieterman)  September 12, 2022   Vandaag ga ik maar eens complexiteit omarmen. Maar hoe vind ik mijn vindplek? Heb jij daar ervaring mee  @Japked  ?  pic.twitter.com/qMctPdOrYM — Jorn Mineur (@Jorn_Mineur)  September 13, 2022</p>]]></description>
      <guid>https://www.nrc.nl/nieuws/2022/09/13/krapte-op-de-arbeidsmarkt-kom-eens-van-je-luie-gat-werkgevers-2-a4141752</guid>
      <pubDate>Tue, 13 Sep 2022 00:00:00 +00:00</pubDate>
    </item>
    <item>
      <title><![CDATA[Ik dacht dat iedereen zou terugkomen naar kantoor. Ik zat fout]]></title>
      <description><![CDATA[<p>Ik kan er natuurlijk omheen draaien. En zeggen dat de werkelijkheid zich lastig laat voorspellen, onvoorziene omstandigheden, nieuwe parameters, blablabla. Maar ik kan ook gewoon zeggen dat ik ongelijk had, dus dat doe ik dan maar: lieve mensen, ik had ongelijk. Toen ik vorig jaar voorspelde dat iedereen, als de coronacrisis zou zijn ‘afgelopen’, zou terugkeren naar kantoor alsof er niets gebeurd was.  Ik geloofde toen nog heilig in kantoor. Als Nick in Simon en andersom. De plek waar de baas is, de gezelligheid, waar de baantjes worden verdeeld en jij dus ook moet zijn. Ondanks het lawaai, de prikkels, de inefficiënte vergaderingen die ook in een mail hadden gekund en de slechte koffie. Ik zag kantoor als een oerkracht waaraan niemand ontsnapt. Het kantoor als belegen verjaardagsfeestje: niemand vindt het écht leuk, maar toch gaan we allemaal weer braaf naar de verjaardag van oom Karel. Daar zou corona uiteindelijk niets aan kunnen veranderen. Maar ik had dus ongelijk.  Want toen ik terugkwam van ‘zomerstop’, zag ik dat iets ongelooflijks aan het gebeuren is – de kantoren blijven leeg. Waar september altijd de maand was dat mensen massaal terugkeerden naar kantoor, blijft het in veel kantoortuinen akelig rustig.  Grote jongens als ING, de gemeente Amsterdam en Aegon zijn al kantoorruimte aan het afstoten, rigoureus zelfs, zo bleek vorige week uit een rondgang van  Het Financieele Dagblad  onder 29 grote werkgevers. „We zien nu dat het zeker bij de grotere bedrijven tegenvalt hoeveel mensen terugkeren naar kantoor”, citeerde de krant Madeline Buijs van vastgoedadviseur Colliers. Dat had ik, in al die tien jaar dat ik deze rubriek schrijf, écht niet zien aankomen. Ter verdediging – daar komen de uitvluchten en de onverwachte parameters – er zijn in amper een jaar natuurlijk wel een paar ENORME omstandigheden ingrijpend veranderd. De als een komeet omhoogschietende brandstofprijzen – mensen bedenken zich wel een paar keer voor ze hun tank volgooien voor een paar (nutteloze) uurtjes op kantoor. De versnellende klimaatcrisis – de weerzin om in de file te gaan staan als je weet hoe slecht dat is voor het milieu. De NS die nu ook niet bepaald een vriendelijk alternatief is voor wie naar z’n werk wil (iets met stakingen, personeelstekorten). Mensen die geschrokken zijn van hun eerste dagen weer terug op kantoor – al die prikkels vielen toch wel erg tegen – dat hadden we ook nooit verwacht. En dan is er nog iets dat ik het na-ijl-effect noem van de coronacrisis. Het gestaag groeiende, knagende besef dat het ook prima ging toen iedereen thuiswerkte, en dat je op kantoor toch wel (weer) een stuk minder gedaan krijgt. De notie dat kantoor niet zaligmakend is, zelfs de meest verstokte managers zien dat nu in – ik denk dat dat even tijd nodig had, om in te dalen.  Maar de grootste meteoriet in de vijver, en tevens de genadeklap voor werkgevers, is, denk ik, de krappe arbeidsmarkt. Wie had ooit verwacht dat die zó snel zó oververhit zou raken. Nou ja, jullie misschien, maar ik niet. Brancheorganisatie van uitzendbureaus ABU noemde de krapte op de arbeidsmarkt eind 2021 al „historisch” en sindsdien is de ‘spanningsindicator’, die meet hoe krap de arbeidsmarkt is, zelfs nog verder toegenomen. Van ‘krap’  naar ‘zeer krap’ in het eerste kwartaal van 2022. Misschien kunnen we afspreken dat werkgevers die GEEN personeel zoeken dat op een bordje op hun gevel of bestelbus bekendmaken.  Het gevoel dat een aannemer, een schaarse computerchipexpert of basisschoolleerkracht al veel langer had – er wordt om je gevochten – heeft nu zelfs de meest nutteloze communicatie-expert bereikt – ik zeg dit met alle respect, uiteraard.  Het zijn ongekende tijden.  Ik durf zelf nog amper het huis te verlaten uit angst om door  de Volkskrant, Trouw  of  AD  in een geblindeerd busje te worden gekwakt voor een transfer. Zelfs het Nederlands Elftal belde laatst of ik toch écht niet even op de koffie wil komen voor een oriënterend gesprek.  Zo stel ik me voor dat overal in het land kantoorwerkers zich Superman wanen en denken ‘joh, je kunt op je kop gaan staan, maar als ik liever thuis werk, werk ik thuis’.  De geest is uit de fles, en niemand die hem er meer in krijgt. Tuurlijk, uiteindelijk krijg ik vast alsnóg gelijk. En holt iedereen weer fulltime naar kantoor om de baas te plezieren. Als de brandstofprijzen dalen, als de Russen zich terugtrekken uit Oekraïne (als dat toch eens waar zou zijn), als Nick en Simon weer bij elkaar zijn, als er (weer) een crisis komt met massa-ontslagen. Of als de gasprijzen zo hoog worden dat we wel naar kantoor móéten om warm te blijven.  Maar tot die tijd geniet ik er nog even van dat de revolutie waarop ik al zo lang hoopte en waarover ik al tien jaar mijn vingers blauw schrijf – namelijk dat jullie veel meer zélf mogen bepalen waar jullie het liefste werken – zich nu écht aan het voltrekken is.  Als het gaat om jullie werkgeluk, krijg ik graag ongelijk. "startpositie op de kanslijnen" Deze was nieuw voor mij. Wat vind jij,  @Japked  ? Houden we m der in?  https://t.co/VrltZubTa4 — Elske Schreuder (@ElskeSchreuder)  July 14, 2022   @Japked  de Belgen kunnen er ook wat van  pic.twitter.com/j8JDyU5mE2 — John Visser (@nlys)  July 19, 2022 Dit was alleen nog de managementsamenvatting! Het echte rapport moet nog beginnen. Maar ik denk dat ik het hier even bij laat haha 🤣 De rest vind je hieronder in de link 10/10:  https://t.co/7xGqFi60DF — Marcus Lucas (@politiq)  July 30, 2022   Ik zit bij een ambitieuze netwerk-groep, en neem u even mee: Luisterlaboratorium Designproeverij Ziekenhuiscommunicatienetwerk Clientwijzer Informatieplein HumanLibrary Stoepwandeling Community of Practice Boundary Crossing Theory Brievenestafette Next Practice @Japked — Elske Schreuder (@ElskeSchreuder)  September 1, 2022   Wie dacht dat het dieptepunt van abstracte leegte in het hoger onderwijs bereikt was, had deze hallucinante advertentie van de  @hva  nog niet gezien. Met je 'storytelling skills' 'toekomstbestendige' 'verhalen produceren' en 'waarde creëren' in je 'community'. #onderwijsbullshit   pic.twitter.com/aHNhK6CcQ8 — Taaldokter (@Taaldokter)  September 2, 2022</p>]]></description>
      <guid>https://www.nrc.nl/nieuws/2022/09/06/ik-had-ongelijk-zon-krappe-arbeidsmarkt-had-ik-niet-zien-aankomen-a4140939</guid>
      <pubDate>Tue, 6 Sep 2022 00:00:00 +00:00</pubDate>
    </item>
    <item>
      <title><![CDATA[Wees (een beetje) coulant voor ‘bepaalde’ witte mannen van boven de 55]]></title>
      <description><![CDATA[<p>Vorige week schreef ik  hoe je als ‘kantoor-boomer’ (ouwe zak) het beste kan omgaan met jonge collega’s . Nou, dat heb ik geweten. Iedereen boos. Woe-den-de reacties op Twitter en LinkedIn.  Van millennials die beledigd waren omdat ze over één kam geschoren werden met de generatie X, Y en de Z’tjes; van zestigers die mij even kwamen uitleggen dat boomers OUDER ZIJN DAN 75 EN DUS ALLANG VERDWENEN ZIJN VAN DE WERKVLOER en van twintigers die niet voor millennial uitgescholden wilden worden. Man, man, man. Generatieproblemen zijn blijkbaar nogal precair op het werk. En dat terwijl generaties niet eens bestaan, en de verschillen binnen generaties groter zijn dan die ertussen! Des te meer reden, leek mij, om ook eens de andere kant van het verhaal  te laten zien en wat tips te geven hoe je als jonkie het beste met oudere collega’s kunt omgaan. Met de ‘kantoor-boomers’. En nee, die zijn dus niet  boven de 75 – het woord ‘boomer’ wordt tegenwoordig ook overdrachtelijk gebruikt. Meestal voor vijftigers en zestigers, maar soms zelfs voor veertigers, twintigers en dertigers – voor iedereen die zichzelf heel serieus en verstandig vindt. De mensen die dat nog niet wisten, hoeven deze tips niet te lezen. Want het gaat over jullie, haha. Echt. Komen ze.  Traag in het aanleren van nieuwe dingen, traag met digitaliseren, traag in hun verhalen, breedsprakig ook, zo hoorde ik toen ik er een aantal jonge collega’s naar vroeg. Erger je daar niet aan, maar leer ervan. Want traag zijn is hartstikke slim – het  voorkomt burn-outs. Lach boomers dus niet uit als ze een dutje doen, maar ga er lekker naast zitten tukken – hartstikke goed voor je brein. Dutten is het nieuwe mindful! Gooi er wijn in. Dan worden ze week. Zeker als je vervolgens over hun gesjeesde kinderen begint, over Bob Dylan, de Stones, Bruce Springsteen of een andere held uit de prehistorie. Daarna kun je elk idee of lastige kwestie doordrukken – ze hebben dan geen enkele weerstand meer. Die hebben het het zwaarst.  Niet alleen op werk, ook in het leven. Ze hebben namelijk vaak nog hoogbejaarde ouders voor wie ze moeten zorgen, de fut is uit hun relatie, ze hebben pubers thuis die hen haten en hun baas is een millennial. Als je ze wat aandacht geeft, bloeien ze op als bloemen in een woestijn na regenval. Maak daar misbruik van.  Ze hebben een groot netwerk; ze kennen de baas nog uit de kroeg. Als je aardig voor ze bent, helpen ze je graag – ze hoeven zelf niks meer te bereiken. Hoe je het beste kan slijmen?  	Zeg bijvoorbeeld dat je gehoord hebt dat ze vroeger in een band hebben gespeeld, of dat ze een ruig studentenleven hebben geleid – niets zo triest als boomers die vertellen over hun studentenleven, maar het werkt. Je kunt ook vragen naar campingtips in Frankrijk. Of: „Goh, hoe deden jullie dat vroeger zonder mail? Een fax? Ren je Rot? Stuif es in? Vertel daar eens wat over!” Schrijf ‘leuk, doen we!’ of ‘komt voor elkaar!’ – dan fleuren ze helemaal op.  Controleer wel alles wat je schrijft op taalfouten. En o ja, interpunctie – dat is iets met hoofdletters en punten. Super ouderwets. Maar anders nemen ze je niet serieus.  Hang dus een briefje boven je bureau met daarop: „Nee, ik ben geen stagiair, ik werk hier al vier jaar”, „Nee, ik woon niet meer bij mijn ouders”, „Nee, ik ben geen single”, en „Ja, ik wil ook wel eens een compliment over werk in plaats van over mijn uiterlijk”. Dat helpt.  Ook al zat je na 20 bier, twee tanks lachgas en een half uur slaap zo fris als een hoentje om negen uur op kantoor – dan voelen ze zich niet zo oud. Zeg ook geen ‘u’, maar ‘jij’ en vraag nooit wanneer ze met pensioen gaan. Dat is nodeloos grievend.  Lach hen niet uit als ze helemaal losgaan op het personeelsfeest – het is waarschijnlijk hun enige uitje in het jaar. Als ze dan nóg doorgaan, zeg dan dat je weg moet om iets te printen. Printen is heilig voor ze.  Mails, memo’s, PowerPoints, WhatsApp-gesprekken in de groepsapp. Dat heeft geen zin. Geef ze liever een plastic mapje.  Dan denken ze dat ze overzicht hebben. Laat ze in die waan.  Ja, ze hebben de planeet verpest met hun bbq’s en vliegvakanties, en ja, ze konden in 1999 nog een huis kopen met een paar gulden in een oude sok. Maar hun dat verwijten, brengt je niets verder. Ze vinden namelijk allemaal dat ze keihard hebben moeten knokken voor hun plek. Dat vindt namelijk iedereen, dat vindt Amalia zelfs. Seksuele intimidatie en badinerende grapjes hoef je uiteraard niet te pikken, maar discussies ‘dat je niks meer mag zeggen tegenwoordig’ – laat het gaan. Hun tijd is geweest. Dat weten zij niet, maar jij wel.  Ik heb dit uit de hand zien lopen. Doe dat lekker binnen je eigen generatie. Niet alles hoeft te worden gedeeld.  Trek het aantal jaren dat jij jonger bent van je eigen leeftijd af. Ben jij 32 en zijn zij 52? Dan zien ze jou dus zoals jij een twaalfjarige ziet. Echt? Ja echt.  Weet dat er een moment zal komen dat jij ook zo wordt als zij. En dat als je niet oppast, je al zo bent. Uithuilen kun je bij je generatiegenoten. Hoe was jouw week? Tips voor  Japke-d. Bouma  via  @Japked  op Twitter. Als ik het kamerdebat goed begrijp krijgt NL nog geen nieuwe onderzeeboten, maar wel een dialoogfase C met een integrale focusaanpak die wordt uitgelijnd binnen een mijlpaalmodel met governancekeuze voor teamopplussing 💪 — Dieuwertje Kuijpers (@traumabeertje)  June 29, 2022   “Hey Hendrik, mail you nog ff tekst aan afdeling verkeer?” “On it, gast!” Cc  @GemeenteUtrecht   pic.twitter.com/T42aY14WD9 — Jan Willem Naphegyi-Schouw (@Willemparel)  June 29, 2022   He, een taskforce!  @Japked   https://t.co/cn87EK58dI — Oscar Vermeer (@Oscarvermeer)  July 1, 2022   Dat dit stelletje zichzelf-opwaarderende nozems nog durft te adverteren in de krant van  @Japked , hè, ongelooflijk.  pic.twitter.com/2rE7Cfe1X0 — Bart Breij (@Scarbir)  July 3, 2022   Zojuist hoorde ik minister Conny Helder  @ministerLZS  in  @op1npo  spreken over "de doorontwikkeling van het kwaliteitskader" in de zorg.  Weet iemand wat dat betekent en wat er dan gebeurt?  @Japked  misschien?  #kromspraak   #jeukwoorden   #Zorg   #Op1npo — panoramenko (@panoramenko)  July 4, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/07/05/vijftigers-hebben-het-het-zwaarst-op-kantoor-a4135601</guid>
      <pubDate>Tue, 5 Jul 2022 00:00:00 +00:00</pubDate>
    </item>
    <item>
      <title><![CDATA[Millennials op je werk? Pas dan op met grapjes]]></title>
      <description><![CDATA[<p>Twintig jaar geleden zette je een vacature op een website en dan kwamen er vanzelf hordes jonge mensen op af. Tegenwoordig mag je al blij zijn als er één verdwaalde millennial reageert op 63 pogingen, en dat die niet na twee jaar alweer weg is naar zijn volgende baan.  Ja. Er zijn veertigers en vijftigers genoeg op het werk – een jonge collega noemde ze laatst ‘kantoorboomers’ (ouwe zakken). En zonder hen zou Nederland tot stilstand komen. Maar zonder jonge mensen kunnen we over tien jaar overál in het land het licht uitdoen.  En dus leek het me goed eens op een rijtje te zetten hoe je als ‘ervaren senior’ het beste met juniors kan omgaan op je werk. Zodat ze komen én blijven. Zodat jij misschien ook ooit met pensioen kan. Schrijven jullie allemaal even mee? Maar echt. Dat klinkt nu hysterisch. Dat er over vijftien jaar niemand meer is om je rijbewijs te verlengen, een vaccin te ontwikkelen, je wc te repareren en je vader te reanimeren, maar geloof me, die tijd komt. Bekijk de bevolkingspiramide van het CBS en je weet: jongeren worden schaars. Elke baby op je werk is er één. Nederigheid, lieve mensen. Geef jongeren het gevoel dat ze welkom zijn. Koester hun jeugd, hun energie, hun kledingkeuze, dat ze nog iets willen met hun leven en überhaupt nog wel eens iets beleven – ze houden je jong. En ze zijn snel overspannen. Maar dat was je zelf ook toen je dertig was en nog geen idee had. En jij hebt nog een ‘zoek het lekker zelf uit’-opvoeding gehad.  De jongste lichting heeft curling-ouders. Die elk oneffenheidje voor ze wegnemen. Die met hun baas bellen als ze ziek zijn. Die hun scheenbeschermers inpakken als ze voetbaltraining hebben. Die nog steeds hun brood smeren én komen nabrengen als ze het vergeten zijn, want ja, ze wonen nog thuis omdat er geen huis voor hen is. Een beetje respect dus graag, voor de generatie die nooit leerde zélf haar problemen op te lossen. De wortel werkt beter dan de stok.  Klopt. Maar dat is niet saai, dat is slim. Prijs ze dus liever, als ze vroeg weggaan van de vrijmibo, in plaats van ze uit te lachen. Ze leven langer en dat is broodnodig voor de toekomst van dit land. Wat ik wel zorgelijk vind: ontspannen kunnen ze niet meer. Leer hun dat dus. Dat je daar geen pilletje voor hoeft te slikken.  Leer ze mijmeren, leer ze lummelen, leer ze overdag een dutje doen, leer ze wie Van Kooten en De Bie zijn en leer ze dat niet alles bloedserieus is en ‘zelfontwikkeling’. Daar hebben ze iets aan. Hun toekomst is immers een stuk somberder dan de jouwe.  Ze hebben dus amper een netwerk, hebben van niemand de kunst af kunnen kijken en weten dus ook niet wat ‘normale productiviteit’ is. Leer hun dat. Leer hun dus spellen, met kritiek omgaan, verantwoordelijkheid nemen en breng ze plichtsbesef bij – je bent kantoorboomer of je bent het niet.  En ze slaan soms door. En? Dat is de nieuwe tijd. Wen er maar aan. Over tien jaar zijn al die zeikerds je baas.   Besef dat je zelf een dinosaurus bent. Heeft allemaal niks met jong van geest te maken, als je weet hoe een inbelmodem klonk, kom je gewoon van een andere planeet, klaar. Vind je dat je heel wat voorstelt? Met je lease auto, je koophuis en je ‘vakkennis’? Realiseer je hoeveel jaar ouder je bent en tel die jaren bij je eigen leeftijd op. Ben je 52 en zijn zij 22? Dan zien ze jou dus zoals jij een 82-jarige ziet, haha. Echt!  Zat je toen ook geregeld te gapen om hun suffe grapjes? Lachte je hen toen ook geregeld achter hun rug uit – zo denken ze ook over jou.  Dat betekent ook dat ze een stuk beter dan jij weten hoe techniek werkt, dat jouw kennis over Twitter, PowerPoint of tv-shows uit de jaren tachtig totaal geen indruk op ze maakt, en dat jouw geintje alleen voor jou een geintje is. Dat is niet omdat ze niet tegen een geintje kunnen, maar omdat ze het gewoon niet snappen. Slechte grappen accepteren ze niet meer. Hoe precairder het onderwerp – #metoo, gender, discriminatie – hoe beter de grap moet zijn. Boomers die roepen dat je „tegenwoordig niks meer mag zeggen”, hebben gewoon slechte humor – denk Johan Derksen. Ga dus niet lopen klagen over hun gebrek aan ironie, maar doe gewoon eens wat beter je best. Ieder mens is anders, collega’s van 52 kunnen kinderachtiger zijn dan dertigers (duh) en jongeren van twintig kunnen al boomers zijn – denk aan de jongerenafdeling van het CDA.  Wat ik bedoel: je bent pas écht verloren als je alle jongeren als een groot geheel gaat zien waar je niks meer van begrijpt. Tenzij alle vrouwen echt van Venus komen, alle ambtenaren lui zijn, alle Fransen chagrijnig zijn en alle IT’ers een Tesla rijden. Dan heb ik niks gezegd. Jullie komen er verder wel uit hè? Hoe was jouw week? Tips voor  Japke-d. Bouma  via  @Japked  op Twitter. Ik zit weer een halve dag op werk, er spreek iemand over een "kapstok om de processen aan op te hangen" en ik wil nu alweer weekend. — Yung Koekoek (@PopkeNathals)  June 21, 2022   Beste  @Japked  , zie hoe bombastische frasen uit de reisbranche nu hun weg vinden bij het beschrijven van een behandeling in het ziekenhuis: DE WIN-WIN VAN EEN ALL INCLUSIVE PATIËNTREIS.  @nrc   https://t.co/NtIet2DWE1 — Wim Jongejan (@ZorgICTZorgen)  June 23, 2022   Sprak gisteren een vriendelijke man die me vertelde dat hij ‘keten-regisseur maar in de praktijk procesmanager’ was op het gebied van ‘transitie en regio-overstijgend duurzaamheidsbeleid’. Daarna zei hij 'heel eerlijk' dat hij poëzie vaak zo ingewikkeld vindt. Hou ik van. — Ester Naomi Perquin (@enperquin)  June 24, 2022   "Misschien moeten we even skills gaan mappen op wie we aannemen", hoor ik in de treincoupé. Kom er maar in  @Japked . — Frank van Wijck (@FrankvanWijck)  June 28, 2022   @Japked  ik hoor net reclame op de radio, je kunt geholpen worden bij het 'herdefiniëren van de purpose'. Wat moet ik dan doen? — Mariska Sturkenboom (@MariskaSturkenb)  June 25, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/06/28/met-millennials-moet-je-oppassen-op-je-werk-a4134876</guid>
      <pubDate>Tue, 28 Jun 2022 00:00:00 +00:00</pubDate>
    </item>
    <item>
      <title><![CDATA[Ambtenaren verzinnen van alles, om maar niet te hoeven werken]]></title>
      <description><![CDATA[<p>Je hoort wel eens dat ambtenaren stoffig zijn, niet grappig en weinig creatief. Maar ik vind ze juist ontzettend sappig, creatief en grappig. Als je ziet wat ze allemaal verzinnen om onder hun werk uit te komen – daar kan de rest van de samenleving nog veel van leren. Deze maand nog, in een Kamerbrief over de stikstofcrisis. Daarin stonden in één alinea een „taskforce”, een „regieorgaan”, een „Kwartiermaker” en een „innovatiegezant” die samen de oplossing van de crisis nog even gaan uitstellen.  Ik snap die ambtenaren wel. De problemen zijn immens: het Toeslagenschandaal, de stikstofcrisis, de compensatie in het aardbevingsgebied, de wachtlijsten in de ggz, de vastgelopen woningmarkt, de coronacrisis – dan is het ook wel een beetje te verwachten dat mensen niet gaan oplossen, maar uitstellen. En dus dacht ik: laat ik de creatiefste manieren om je snor te drukken eens op een rijtje zetten. Daar hebben we allemaal wat aan. Want ook als je geen ambtenaar bent, kun je af en toe best wat vertragingstactieken gebruiken op je werk. Ja toch? Komen ze. Is altijd goed en klinkt hartstikke daadkrachtig. Terwijl je niets hoeft te doen! Je geeft een borrel bij de opening en klaar ben je. Daarna kun je het platform langzaam laten wegzinken in de vergetelheid.  En er is veel keuze! Een innovatieplatform. Een  burning  platform (met urgente thema’s!), een online platform, een sociaal platform. Gratis tip: zorg bij de opening voor een convenant dat getekend kan worden. Voor daadkrachtige foto’s! En aan convenanten hoeft niemand zich te houden! Die „drempels kan wegnemen”, „een oplossingsrichting kan formuleren” of een actieplan, raamplan of visieplan kan schrijven. Dat betekent in gewonemensentaal dat ze vaak gaan vergaderen en lunchen, én dat ze dat allemaal kunnen declareren. Een regieorgaan! Dat we daar niet eerder op gekomen zijn. Dus geen directie die de leiding neemt, een minister, staatssecretaris of directeur-generaal (die daarvoor betaald worden), maar een regie-orgaan, dat zich „richt op het organiseren, ondersteunen en evalueren van pilots”, zoals de taak luidt van het regie-orgaan voor de stikstofcrisis. Dan weet je dat er niks gaat veranderen, én dat het weer extra geld gaat kosten. Win-win. Zijn er inmiddels al behoorlijk wat van. Zo was er de „speciaal gezant” voor de coronacrisis, is er een „innovatiegezant” voor de stikstofcrisis, een „klimaatgezant” (het klimaat heeft blijkbaar geen speciale gezant nodig), heeft Eindhoven al een „stadsgezant’ en wordt er een „speciaal gezant” voor de Toeslagenaffaire benoemd. En dan maar hopen dat de gewone gezanten geen ruzie krijgen met de speciale of die voor de steden. Zo benoemde energie-minister Rob Jetten deze maand een „speciaal coördinator” om de problemen met het hoogspanningsnet in Brabant en Limburg op te lossen en kwam Wopke Hoekstra aan met Stef Blok als coördinator voor de sancties tegen Rusland.  Die is overigens alweer afgezwaaid. Zijn conclusie? Dat de „coördinatie en de communicatie rond de naleving van de sancties een stuk beter moet”. Wow. Mooi werk, Stef!  Zoals deze maand gebeurde voor de opvang van vluchtelingen. Let op: dat team komt boven op het Centraal Orgaan opvang asielzoekers dat betaald wordt om die opvang te regelen, én boven op het Nationaal CrisisCentrum (NCC) dat „de besluitvorming ondersteunt bij een (dreigende) crisis”. Weer een extra laagje dus. Mooi toch?  Geen idee wat dat is, maar daarvoor kun je wel goedbetaalde „mariniers”, „makelaars”, „aanjagers” en „verkenners” vragen die „ideeën ophalen” die eerder zijn „uitgevraagd”.  Zorg wel dat er ook een paar themaregisseurs bij zitten,  en dat het hele zwikkie ‘multidisciplinair’ is. Anders heeft het nog weinig zin. Weer een nieuw synoniem voor nodeloos geklets. Als er mensen beginnen te morren dat er niks gebeurt, kun je een „doorzettingsmacht” of een „regionale doorzettingsmacht” benoemen. Er komt er nu ook eentje voor de stikstofcrisis, zo las ik in de Kamerbrief. Hij krijgt daarin zelfs een hoofdletter, zo belangrijk istie! Let daarbij wel op de juiste volgorde, namelijk eerst De Kwartiermaker, dan het regieorgaan, en pas dáárna de innovatiegezant. Anders loopt de stikstofcrisis vast. Of wacht, dat is al gebeurd. Gelukkig heeft Stef Blok weer tijd! Hoe was jouw week? Tips voor  Japke-d. Bouma  via  @Japked  op Twitter. 	https://twitter.com/mens32/status/1537400049164066816  Elke keer als een minister het niet meer weet komt er een speciaal coördinator of gezant om het vuile werk op te knappen.  https://t.co/d9g08SUtHI — Lammert de Bruin (@lammert)  June 17, 2022   @Japked   Bij  @Incentro_  ‘challengen’ ze je vraag. Dat je het maar weet!  pic.twitter.com/a2PP3sAUF4 — Henk de Bot (@Bontenbal)  June 17, 2022   Sorry hoor, maar wat stáát hier?!  @Belastingdienst   pic.twitter.com/smzNmcoYhc — 𝐭𝐢𝐦. (@timzelf)  June 17, 2022   Effectevaluatie begeleiden. Mandaat geven in zijn rol. Handreikingen. Reflectiemoment. Samenspel verbeteren. Ik haak af.  pic.twitter.com/MflKNXEb2t — Erik Schaap (@Eriksgaap)  June 17, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/06/21/geen-zin-in-werken-benoem-een-regieorgaan-a4134204</guid>
      <pubDate>Tue, 21 Jun 2022 00:00:00 +00:00</pubDate>
    </item>
    <item>
      <title><![CDATA[Wat zeg je tegen iemand van 17 die net z’n diploma heeft gehaald?]]></title>
      <description><![CDATA[<p>Als jullie denken: wat klinkt ze schor, dan kan dat kloppen. Want m’n dochter is vorige week geslaagd voor het vwo dus sindsdien rol ik in een onophoudelijke polonaise van diners, barbecues, raves, cocktailparties en andersoortige bachanalen door het land. En toen moest het weekend nog beginnen. Ik voel me goed hoor, supertrots! Maar ook hopeloos nostalgisch en doodsbang. Supertrots op die grappige, knappe, slimme spetter die 18 jaar geleden nog een 50 centimeter lange keutel was.  Hopeloos nostalgisch als ik denk aan de tijd dat ze zingend voorop m’n fiets zat tussen de boodschappentassen. En doodsbang om wat er van haar moet worden. Dat voel ik bij al die wapperende vlaggen in de buurt. Wat hebben we die meisjes en jongens te bieden? In wat voor wereld komen ze terecht? Vierendertig (!) jaar na mijn eigen ‘summer of love’  is de wereld een stuk donkerder geworden.  Gelukkig kreeg ik hulp, toen ik op Twitter vroeg om advies voor de nieuwe generatie. Ik heb alles maar even op een rijtje gezet. Misschien nog wel meer voor de ouders dan voor de jonkies, maar wie weet lezen ze het stiekem op hun telefoon als ze wakker worden met de zoveelste kater. Je moet  érgens beginnen.  Want wij hadden nog goed onderwijs, een glanzende wereld en het Nederlands Elftal dat net Europees Kampioen was geworden; jullie kregen 12 jaar Rutte, corona en een klimaatcrisis. Wees trots op jezelf, dat dit jou, ondanks al die ellende, gelukt is. Geniet van de langste vakantie die je ooit zult hebben.   Stel het moment dat je moet gaan werken, studeren of anderszins iets met je leven moet gaan doen, zo lang mogelijk uit.  Ga studeren in Groningen. Studeren doe je amper om de vakkennis of het curriculum, maar om de mensen die je er zult ontmoeten. Vrienden maken. Dit zijn de mensen waarmee je je leven zult delen. Hier haal je de komende 20, 30, 40 jaar alles vandaan wat je nodig hebt. Deze mensen staan je bij in vreugde en verdriet. En ja, Groningen, dat lijkt me duidelijk. De mooiste stad van het land. Duh. 	Een keuze is geen levenslang. Niks gaat zoals jij het had bedacht. Je kunt op elk moment wat anders gaan doen. Niemand weet op z’n 18de wat zij of hij wil worden. Of nou ja, behalve accountants en artsen dan.   	Zeg niet meteen ‘ja maar’. Voor velen van jullie zal het straks voor het eerst zijn dat je écht tegengas krijgt. Tuurlijk, ‘je mag er zijn’ en daar ga je ook mee door. Maar je krijgt geen omelet zonder  eieren te breken.  	Bespaar geld om te kunnen reizen. Haal je rijbewijs. Zorg dat je financieel onafhankelijk wordt. Investeren in een studie loont. 	Minder drinken ook. Roken is ook niet slim. Wat ook kan: af en toe in de kroeg net doen of je straalbezopen bent. Niemand die het merkt en jij bent de volgende dag lekker fris. Scheelt ook een hoop geld.  Smeer zonnecrème en google ‘Baz Luhrmann en sunscreen’. 	Iedereen die je de komende zes jaar ontmoet, kom je de volgende 20 jaar op allerlei cruciale plekken tegen. Ja, ook als baas. Helaas. 	Zorg dat je niet al op je dertigste je hoogtepunt hebt gehad – laatbloeiers hebben de toekomst. In een Toyota Corolla kom je net zover als in een Tesla. Je hoeft niet altijd naar de top – in het dal is het veel gezelliger en halverwege heb je ook al een prachtig uitzicht.  	Van een volle tafel met lachende vrienden. Van de regen in mei, de bomen in oktober, van een zonnestraal tussen de wolken. Geniet van de kleine dingen die stiekem de grote dingen zijn.  	Ga naar college. Ga naar de kroeg. Ga naar de schouwburg. Naar de opera. Naar het toneel. Lees een boek, zet je telefoon uit en hoop en bid dat als corona terugkomt, het niet voor eeuwig zal zijn. 	Je hart zal nog ontelbare malen gebroken worden.  	Deze dus ook niet, sorry jongens. Wat je hooguit kan doen is luisteren naar mensen die je respecteert, mensen die vaak twijfelen (want die zijn het slimst) en mensen die je blijven bellen, ook als het slecht met je gaat.  Heb zelfspot. Blijf zoeken naar mensen bij wie je je goed voelt. Iedereen doet maar wat. Iedereen is onzeker. Leuk werk met leuke collega’s is het mooiste dat er is.  Beloof me dat je nooit volwassen wordt. Hoe was jouw week? Tips voor  Japke-d. Bouma  via  @Japked  op Twitter. In het antwoord op één Kamervraag komen voorbij: - een taskforce - een nog in te stellen regieorgaan - een Kwartiermaker (mét hoofdletter) - een innovatiegezant (zonder hoofdletter, dus onbelangrijker) We zijn in de fase dat alleen  @Japked  het stikstofbeleid nog kan redden.  pic.twitter.com/mMCKDRSKIv — Lukas van der Storm (@LvdSt)  June 8, 2022   Ik hoor net dat je een bijeenkomst geen bijeenkomst meer mag noemen, want dat is 'te stoffig'. Daarom moet het 'meetup' heten. Wat denken jullie, en  @Japked  in het bijzonder, daarvan? — Richard Engelfriet (@rengelfriet)  June 10, 2022   Ingebouwd door Truus met haar vouwfiets. Wat een ondingen blijven het toch. Gewoon verbieden toch?  @Japked   #treinleven   #ns   pic.twitter.com/AacC0HcPLG — Jeroen Smit (@Jeroen1448)  June 14, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/06/14/wat-zeg-je-tegen-iemand-van-17-met-een-diploma-a4133450</guid>
      <pubDate>Tue, 14 Jun 2022 00:00:00 +00:00</pubDate>
    </item>
    <item>
      <title><![CDATA[Hallo werkgevers, zo krijg je al je thuiswerkers weer terug naar kantoor]]></title>
      <description><![CDATA[<p>Je zal Elon Musk maar zijn. Heb je net een mail aan je personeel gestuurd dat ze ontslagen worden als ze niet minstens 40 uur per week naar kantoor komen, schrijft ene Japke-d. Bouma aan de andere kant van de oceaan dat er steeds meer thuiswerkers zijn die nóóit meer terug willen naar kantoor. Omdat ze thuis beter werken, niet meer in de file willen, op kantoor gek worden van de prikkels. En omdat het zeurpieten zijn, dat ook natuurlijk. Ze kunnen het maken omdat er om ze wordt gevochten op de arbeidsmarkt.  Ik vond het sneu voor Musk.  En dus dacht ik: laat ik hem, en al die andere ceo’s die momenteel worstelen met thuiswerkers, eens wat tips geven. Hoe je je personeel weer terugkrijgt naar kantoor én hoe je ervoor zorgt dat ze niet naar de concurrent rennen. Want dit gaat niet goed zo. Straks werkt er niemand meer bij Tesla! En dat wil ik niet op mijn geweten hebben. Dat is zo 2017. Daar kun je in 2022 écht niet meer mee aankomen. Zelfs niet als miljardair.   En wees dan eerlijk. Is jouw kantoor nou écht zo geweldig? Zijn er bijvoorbeeld genoeg bureaus? Of moeten ze op dinsdagen en donderdagen op de gang zitten? Kunnen ze er rustig werken en is er voldoende vergaderruimte? Of moeten ze, deels ‘hybride’, op grote schermen in de kantoortuin door elkaar schreeuwen, „ kill me now ”, zoals een twitteraar schreef.  En, gewetensvraagje: ben jijzelf leuk genoeg? Voor een leuke baas komt toch iedereen graag naar kantoor?   Haha, echt? Vind je het gek dat ze niet meer  komen. Geef ze gewoon  een eigen bureau! „Ik zou oprecht mijn rechterarm (of althans, een paar vingers op z’n minst) geven voor een vast bureau”, schreef een kantoortijger.  „Meer hoeft niet eens, echt niet.” Kijk, zo eenvoudig kan het zijn.  Kom op zeg. Mensen worden er ziek, ongelukkig en leveren er slechter werk – lees je vakliteratuur eens. Of ga er anders zélf zitten, als je het zo’n goed idee vindt.   Tuurlijk is thuiswerken geen recht. Maar een aantal uur per dag ongestoord kunnen werken is dat wél.  Het zijn geen werkweigeraars, maar ‘locatieweigeraars’, zoals een twitteraar schreef. En als jouw locatie niet deugt, dan komen ze niet. Zo makkelijk is het.  En kom dan met concrete argumenten, niet met een  vaag verhaal over ‘verbinding’ of dat er zoveel goede ideeën ontstaan op kantoor. Er ontstaan namelijk ook een hoop slechte.  Zorg dat er goede koffie is. En parkeerplaatsen. Zet ijskarren neer. Haringkarren, barista’s, chocoladefonteinen en champagnetorens. Bied ze een huis aan om de hoek van kantoor. Laat ze anders wónen op kantoor – meteen de woningnood opgelost. Ga met de hele afdeling met een roos tussen de tanden zingend voor hun raam staan.   Koop de panden naast verstokte thuiswerkers en ga flink boren, zagen en verbouwen. Bouw scholen en kinderopvang in hun tuin. Ga hun straten opbreken, zet bouwvakkers met grote ghettoblasters voor hun deuren. Komen ze gegarandeerd terug naar kantoor.   Die verwende nesten. Gewoon met de hele afdeling in een busje om half acht op de stoep staan. Die mag uiteraard over de vluchtstrook – nooit meer in de file. Dat kan ik wel regelen met de KLPD.  Een voetenstoof, jacuzzi en een persoonlijke butler op kantoor. Rode lopers. Een twitteraar schreef dat hij laatst een recruiter aan de lijn had gekregen die vroeg of hij een lager uurtarief zou accepteren als hij niet naar kantoor hoefde. „Een lager tarief? Ze zouden me een HOGER tarief moeten bieden”, schreef hij. „Ik kost geen koffie, geen werkplek, geen elektriciteit en geen water. Heb opgehangen.”  Post alleen maar leuke foto’s en romantische kantoorverhalen op het intranet. Samen behaalde prestaties met epische muziek eronder, grote orders die in slow motion worden binnengehaald, collega’s die op elkaars schouders worden gehesen. „Speel in op hun FOMO”, schreef een vriend. Mensen werken thuis voor hun rust. Niet voor confetti, ‘taartmomenten’ of ‘individuele zakjes chips’, zoals een werkgever schreef. Haha, individuele zakjes chips. Laat ze toch lekker thuis, die zuurpruimen. O ja en een redelijk salaris, erkenning, genoeg personeel, promotiekansen en naar je personeel LUISTEREN wil ook nog wel eens helpen. Is maar een idee.  Zeg dat ze het niet voor zichzelf doen, maar voor de ánder op kantoor. Dat de collega’s niet zonder hen kunnen. Afgelopen week twitterde een collega: „We missen Japke op kantoor.” Ik zat al bijna in m’n  Tesla.  Nog even afwachten of Elon Musk  belt. Hoe was jouw week? Tips voor Japke-d. Bouma via  @Japked  op Twitter. Ik zal wel gek zijn, maar de benzine is knetterduur en ik zie iedere overal enorme files staan. What happened to thuiswerken? Nu is de tijd daarvoor. toch? — Miryanna van Reeden (@miryanna1)  June 1, 2022   Werken voor Elon Musk. Als je thuis wil werken moet je minimaal 40 uur per week op kantoor zijn  pic.twitter.com/RVH7pT1cvT — Stijn Bronzwaer (@StijnBz)  June 1, 2022   Goedemorgen. Vandaag heb ik een heisessie. Niet op de hei. Niet eens in een vergaderzaal in een zalencentrum of hotel. Maar in een zaal op kantoor.  @Japked  zeg jij hier nou eens iets van. — Amma Asante (@Amma_Asante)  June 7, 2022   Help help  @Japked  ik ben inenen een 'focuspunthouder' en ik weet niet wat ik daar voor gezicht bij moet trekken.  pic.twitter.com/40Jt2UMt2I — Suzanne Okkes (@SuzanneOkkes)  June 7, 2022   Leuk weetje: de teksten bij de portrettengalerij van de Tweede Kamer zijn te lezen als compliment én belediging  pic.twitter.com/TcsjgZYNiP — Guus Valk (@apjvalk)  June 7, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/06/07/hallo-elon-musk-jij-kunt-wel-wat-tips-gebruiken-a4132727</guid>
      <pubDate>Tue, 7 Jun 2022 00:00:00 +00:00</pubDate>
    </item>
    <item>
      <title><![CDATA[Thuiswerkers? Dat zijn verwende nesten]]></title>
      <description><![CDATA[<p>Je zou ze een schop onder hun hol verkopen – mensen die nooit meer terug willen naar kantoor. Toch hoor ik daar de laatste tijd steeds vaker over. Mensen die alleen nog maar thuis willen werken! Die weigeren naar kantoor te komen. Die tijdens de coronacrisis hebben gezien dat het kan en nu nooit meer tussen hun kletsende collega’s willen zitten. Die thuiszitten. Met hun Nespresso-apparaat, gemberthee en werkkamer. En hun airfryer en badjas. Werkgevers kunnen op hun kop gaan staan, maar zij komen niet meer. Afgelopen week las ik in  een artikel  op de site van de BBC over een Amerikaanse enquête waarin de helft (!) van de ondervraagden zegt ontslag te nemen als hun werkgever hen gaat verplichten weer fulltime naar kantoor te komen. Recruiters verwachten wereldwijd een domino-effect van werkweigeraars als terugkeer naar kantoor (weer) verplicht wordt.  En niet alleen in de VS heb je dit soort aanstellers! In Nederland heb je ze ook al. Sterker nog, op m’n eigen Twitter-account! Toen ik er afgelopen week  vroeg om tips, voor hoe je mensen die niet meer willen weer terugkrijgt naar kantoor, kreeg ik ineens allemaal reacties van mensen die niet eens meer drie dagen per week willen komen, maar die NOOIT meer terug willen naar de kantoortuin.  De een is naar Drenthe verhuisd en dan is de Randstad toch ineens wel heel ver. Er zijn er die na corona best zin hadden om weer terug te gaan, maar er nu achter komen „dat het toch best tegenvalt”.  „Ik denk dat je een deel van de medewerkers nooit meer naar kantoor krijgt, niet eens één dag!”, schreef er eentje doodleuk. „Bij ons gaat niemand”, schreef een ander. „Ze proberen al mensen met gebak naar kantoor te lokken”, maar „op het ‘Welcome back to office’ festival kon je een kogel afschieten.” „Ik vind het zonde van m’n tijd om zo’n hele dag te gaan met file”, schreef een derde.  „Mijn god wat haat ik die verwende nesten”, verzuchtte een directeur laatst op WhatsApp. En gelijk heeft ze. Want zeker, ik ben zelf ook met geen paard meer naar kantoor te krijgen. Maar ik had van de rest van Nederland toch wat meer ruggengraat verwacht.  Wat me nog het meest verbaast: hoe snel het gegaan is. Amper tweeënhalf jaar geleden sjokten ze nog gedwee met hun rolkoffer door de kantoortuin op zoek naar een plekje en kon je ze nog rondkoeioneren. Nu hebben ze ineens kapsones gekregen. „Ik ga niet naar kantoor als ik, om me daar te kunnen concentreren, met een koptelefoon op mijn kop moet gaan zitten”, schreef er een.  En de eisen die ze stellen! On-ge-hoord. Willen ze ineens weten waaróm ze naar kantoor zouden komen. Daar hoorde je vroeger nooit iemand over. Zeggen dat kantoor beter is voor „de verbinding” is niet meer genoeg. Dan willen ze weten wélke verbinding, en wat verbinding überhaupt is. Stelletje aanstellers.  „Ik ga pas weer naar kantoor als die fakkin kantoortuinen weg zijn”, schreef er een. De brutaliteit! What’s next? Dat de flexplekken worden afgeschaft? Straks willen ze ook nog frisse lucht, goeie koffie, geen onnodige vergaderingen en heisessies meer en gegarandeerd een plek op kantoor als ze komen. Werkgevers blijven aan de gang.  En vragen wat ze nodig hebben om goed te kunnen werken en daar vervolgens niks mee doen helpt ook al niet meer. Dat doorzien ze meteen. Maar ja, ze kunnen het maken hè, in de huidige arbeidsmarkt. Er wordt gevochten om personeel. Dat weten ze. Er zijn al bedrijven waar mensen zelf mogen weten of ze op kantoor werken of thuis. Het is toch om te huilen. Denk je dat ons land groot is geworden omdat werknemers het allemaal zelf mochten weten? Nou dan. Je zou bijna hopen op een crisis. Een vriend probeerde me gerust te stellen. „Mensen die echt niet willen krijgen vanzelf een probleem. Die krijgen geen promotie meer.” Werkgevers die het prima vinden dat je thuiswerkt, schreef een twitteraar. „Daar zou ik me pas echt zorgen om maken.” Maar ik geloof hen niet. Straks zit er niemand meer op kantoor en staat er niemand meer in de file! Je moet er toch niet aan denken.  Maar het irritantste van de thuiswerkers is dat ze zulke goede argumenten hebben.  Dat ze thuis beter werk leveren dan op kantoor. Nodeloze ‘teamcalls’ die je weg kunt drukken, minder afleiding en meer controle over aan wie je je kostbare tijd besteedt. Geen last meer van je baas die zich de hele tijd loopt te profileren. Gehandicapten en mensen met een kwetsbare gezondheid die (weer) mee kunnen doen. Geen collega’s die eindeloos vertellen over hun vakantie op de Veluwe. Geen stand-ups, planningpoker en backlogs meer.  Waarom zou ik terugkomen, schreef er een. „Ik ben thuis productiever, heb betere middelen en als ik naar kantoor ga heb ik (zonder file) 1,5 uur reistijd, enkele reis.”  Dat is het gekmakendste van al die thuiswerkprinsjes en -prinsesjes. Je staat met je mond vol tanden. Dat is het ergste aan die labbekakken.  Ze hebben gewoon gelijk. Hoe was jouw week? Tips voor Japke-d. Bouma via  @Japked  op Twitter. Team building volgende week! Favoriete team is natuurlijk Oranje 1988, maar mijn persoonlijke weersvoorspelling? Moet ik mijn innerlijke  @Japked  oproepen?  pic.twitter.com/ZmEt4z0QFv — Jan van Eldik (@vaneldik)  May 26, 2022   In de autorubriek van Bas van Putten wordt ook even het begrip ‘wethouder’ gerecenseerd.  https://t.co/BRVXA701PP   pic.twitter.com/wnLW7gwau8 — Guus Valk (@apjvalk)  May 29, 2022   Lekker persbericht…  pic.twitter.com/HE5SK5A8az — Perry Feenstra (@PerryFeenstra)  May 31, 2022 Ik had dit ook een de telefoon, met een of ander ditzy typje van Vodafone Zakelijk. Op maandag: "Hé Michiel, beetje lekker weekend gehad?" Alsof ik met die meid had staan snuiven op de plee. — Michiel 'ome Eijs' Eijsbouts (@Eijsbouts)  May 31, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/05/31/thuiswerkers-labbekakken-zijn-het-2-a4131089</guid>
      <pubDate>Tue, 31 May 2022 00:00:00 +00:00</pubDate>
    </item>
    <item>
      <title><![CDATA[Niks mis met een Tesla, maar ja, die Tesla-rijders hè - gek word je ervan]]></title>
      <description><![CDATA[<p>We moeten het eens even over Tesla hebben. Dat had ik natuurlijk al veel eerder moeten doen. Misschien zelfs al in 2012, toen hij op de markt kwam, maar ik dacht steeds: dit loopt wel los.  Want in die tijd kostte een Tesla nog 130.000 euro en reed alleen de elite erin. Of correctie: toen reden alleen slimme, rijke patsers erin die hun statussymbool door de Nederlandse staat konden laten bekostigen omdat het een elektrische motor heeft.  Het laatste half jaar is de Tesla echter niet meer zo makkelijk te negeren. Sinds een paar jaar is er namelijk de ‘goedkope’ Tesla 3 – eentje van rond de 50.000 euro – die precies past in het inmiddels fors naar beneden geschroefde fiscale voordeel. Voor een paar tientjes per maand rij je er al in.  En dus heeft elke janlul er tegenwoordig een – de Tesla is een Opel Corsa geworden. Elke overbetaalde IT’er rijdt erin. Zelfs accountmanagers met foute shirts zie ik ermee bij het stoplicht optrekken alsof ze Max zelf zijn. Ik zag afgelopen week zelfs een Tesla met een trekhaak, godbetert. Het is inmiddels zo erg dat zelfs leuke mensen erin rijden.  Begrijp me niet verkeerd. Ik ben enorm vóór elektrisch rijden en zonder Tesla was dat nooit sexy geworden. Alles beter dan de Prius ook! En hij kan harder dan een Porsche, die haal je er geruisloos mee in. Dat is me de 700 miljoen euro gemeenschapsgeld die de fiscale regeling tot nu toe gekost heeft meer dan waard! Geen kwaad woord over de Tesla. Maar ja die Tesla-rijders, hè – gek word je ervan. Het zijn natuurlijk toch een beetje mensen die van mijn belastingcenten doen of ze heel milieubewust zijn. Echte Hollanders die, zodra de Belastingdienst ze een gaatje geeft, er pontificaal inparkeren.  Maar het ergste is nog wel dat ze er vervolgens niet stilletjes in rijden, zoals hun auto doet, maar dat je de hele dag hun slaapverwekkende verhalen over hun dierbare Tesla moet aanhoren. Toen er nog maar een paar Tesla-rijders waren, ging dat nog wel, maar nu iedereen er een heeft, is het geleuter bijkans ondraaglijk geworden.  Dat je een matras kunt bestellen dat PRECIES in je Tesla past, zodat je erin kunt kamperen! Dat je op een schermpje een knapperend haardvuur kunt projecteren terwijl je aan het laden bent!  Dat er twee haakjes in de  frunk  (dat is de ruimte onder de kap, zucht) zitten, waaraan je je afhaaleten kan ophangen zodat je auto niet stinkt én het niet gaat schuiven!  Dat je op de camping je Tesla gewoon gratis op het stopcontact voor de caravan kan opladen! Dat hij zo HARD gaat. „O wacht, dat had ik al verteld. Niet dat je hard mag in Nederland, maar het is toch fijn dat het kán.” Tesla-rijders zijn zelfs bereid de slechte kanten van Elon Musk goed te praten.  En als het nou een geweldige auto wás, dan zou het nog tot daaraan toe zijn. Maar nee hè, er is altijd wat met dat ding. Dat hij ineens REMT, als de computer op 30 kilometer afstand een eekhoorntje detecteert – en dan hangt iedereen in de airbags. Dat de deuren niet sluiten,  rampzalige lak. Dat alles binnen voelt als van plastic, sterker nog, dat alles plastic ís. Dat, als je boven de 1,75 meter bent, je er amper rechtop in kunt zitten. Dat je altijd bij de verkeerde Tesla met je telefoon staat te prutsen omdat iedereen in de straat dezelfde heeft, vertelde een Tesla-rijder me. Maar serieus: een auto die je met een app moet openmaken! Zonder stoere sleutelbos die je achteloos op tafel neerlegt in het café. En hij heeft niet eens een dashboard! Wie wil er nou een auto zonder dashboard!? In plaats daarvan zit er een computerschermpje. Naast het stuur. Als je een raampje open wilt doen, moet je eerst 36 menuutjes doorscrollen. Alsof je auto een flexplek is.  Het ís dan ook geen auto hè, zeggen de echte autoliefhebbers in mijn vriendenkring. „Een Tesla is een computer”, hoor ik dan steeds. Als je er weer eens mee langs de kant van de weg staat  – „wat nogal vaak is” – staat zelfs de Wegenwacht (!) machteloos. „Ze kunnen alleen vragen of je hem al hebt uitgezet en dan weer aan”, zei een Tesla-hater laatst. „Wat net als bij je computer ook nooit helpt.” En ook dát gezeur moet ik allemaal aanhoren. Je zou er bijna niet alleen een hekel aan Tesla-rijders van krijgen, maar ook aan de Tesla zelf. Er zit dan ook niks anders op dan keihard in te grijpen. Anders gaat de Tesla aan z’n eigen succes ten onder. Zeker als er in 2023 ook nog eens een ‘budget-Tesla’ van 25.000 euro op de markt komt, zoals nu het plan is.  Ik stel dus voor om óf Tesla’s weer schandalig duur te maken, óf om de fiscale regeling ervoor te schrappen. Kennen jullie Buckler nog?  Als we niets doen, gaat de Tesla daar geruisloos achteraan. Hoe was jouw week? Tips voor  Japke-d. Bouma  via  @Japked  op Twitter. @Japked  wat denk je, gaat  #gemeentedebilt  veel sollicitaties krijgen op de functie van allround medewerker buitendienst? Grijs en begraven is wel een mooie bonus!  pic.twitter.com/HTDLcZ5T3I — Isabel van Laarhoven (@TweetieIes)  May 20, 2022   Gelezen in een melding over een vacature: 'u neemt de taak voor twee jaar waar zodat we met een dakpanconstructie kunnen werken.' Wat zou dat zijn, een dakpanconstructie?  #dtv   @Japked — Hermen de Graaf 💐🐕 (@hermendegraaf)  May 23, 2022   O jee  @Japked  wat is dit nu weer:  een versnellingstafel. https://t.co/4pFn6E1MYq — Dirk Jan Stuij (@Stuij_com)  May 23, 2022   Ik ben aan het nadenken over een andere jobtitel, maar wel één waarmee ik  @Japked  nog onder ogen kan komen. En dat is voorwaar geen sinecure…. 😂😇 — Pieter Tammens 🎙📻 (@PieterTammens)  May 24, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/05/24/de-tesla-gaat-aan-zn-eigen-succes-ten-onder-a4128075</guid>
      <pubDate>Tue, 24 May 2022 00:00:00 +00:00</pubDate>
    </item>
    <item>
      <title><![CDATA[Ongelukkig op je werk? Stop met zeuren en zoek iets anders]]></title>
      <description><![CDATA[<p>Als kantoorexpert weet ik als geen ander hoe zwaar werk soms kan zijn. Maar er zijn momenten dat ik denk: je kunt het ook overdrijven. Dat heb ik bij de  anti-work movement  – een beweging waar je steeds meer over leest. Het zijn mensen die weigeren zich nog langer te laten afbeulen op het werk en het liefst helemaal met hun werk willen stoppen – werk maakt hen ongelukkig.  Het zijn ook mensen die fulltime werken niet meer kunnen volhouden. Ze zien werk als een kapitalistische samenzwering van zinloze bullshitbanen waarvan alleen de aandeelhouder de vruchten plukt en die de mensen die het systeem mogelijk maken berooid en uitgemergeld achterlaat.  Ze werken alleen nog het aantal uren waarmee ze hun huur en boterham kunnen betalen. De rest van hun tijd besteden ze aan zaken die zíj belangrijk vinden. Poeh hee. Toen ik er voor het eerst over las, begin dit jaar op de  website  van de BBC, snapte ik de basis heel goed. Mensen die eens in het jaar hooguit een week betaald verlof mogen opnemen. Mensen die geen geld krijgen als ze ziek zijn. Mensen die klanten moeten voorliegen van hun baas – logisch dat je daarmee stopt. Uitbuiting hoeft niemand te tolereren. Maar halverwege het stuk dacht ik: dit gaat toch niet om ‘anti work’, dit gaat om ‘ anti bad bosses ’. Als je ergens wordt uitgeknepen, hoef je toch niet meteen in een existentiële crisis over ál het werk te raken? Als je ongelukkig wordt van je werk moet je niet stoppen met werken, maar een andere baan zoeken, of beter nog: een andere baas.  Wat ik ook niet snap: wie is er nou zo dom om 40 uur of meer per week te gaan werken? Het aantal parttimers groeit gestaag in Nederland. Zouden die mensen weten dat geen enkele fulltimer fulltime werkt?  Ja, wij wel natuurlijk, en ik ook, uiteraard. Wij werken braaf 40 uur of meer per week, maar wij zijn de uitzondering. De rest van de fulltimers haalt dat echt niet.  Zeker in zo’n fopbaan als  agile transformation coach , pensioenbelegger, ceo, onderwijsbestuurder of uitgever. Beetje met je Tesla rijden, beetje lunchen, beetje overleggen en de helft van de tijd een ‘afspraak buiten de deur’ en dan naar de golfbaan – meer is het écht niet.  Een fulltimecontract is een complot waarvan iedereen die een fulltimecontract heeft, weet hoe het zit. Als ik het zou moeten schatten, zou ik zeggen dat hooguit 30 procent van de mensen die fulltime betaald krijgen, ook werkelijk fulltime werkt.  Parttimers zijn gekke henkies die voor hetzelfde werk – en vaak nog meer – de helft van het salaris krijgen. Zorg gewoon dat je handiger wordt en je baas leert ontlopen.  Zet een paar extra planten op je werk om je af en toe achter te verschuilen en je bent er al. Of zeg dat je vandaag maar drie uur kunt werken omdat je naar een scrummaster-cursus moet – werkt bij mij al een jaar. Iedereen een fulltimecontract!  En zeg eens wat vaker ‘nee’ tegen je baas! Je hoeft toch niet alles te slikken op je werk? Ja, misschien in Amerika, waar ze nog in de jaren dertig van de vorige eeuw leven qua arbeidsomstandigheden. Maar hier, op onze overspannen arbeidsmarkt? Word lid van een vakbond of ga bij de ondernemingsraad. Of beter nog: ga wérken bij een vakbond of in de politiek en zet je in voor mensen die écht worden uitgebuit – de bagageslepers op Schiphol, de mensen in de pakketsorteercentra of in de tuinbouw – in plaats van te gaan mekkeren in de anti-work movement.  Ga sowieso eens wat minder mekkeren, dat zou ook heel fijn zijn. Laatst nog, op Twitter. Zag ik iemand klagen dat het door tijdelijke werkzaamheden drie uur kost om in Groningen te komen.  Dan denk ik: joh, wat een gehuil. In de jaren negentig líépen we naar Groningen met 100 kilo aardappelen onder onze jas. Als we er waren, konden we weer terug – daar dacht je niet bij na.  Ik las over mensen van de anti-work movement die gestopt waren met hun werk en coach waren geworden. Iets met ademwerk. Echt?  Vind je bullshitbanen stom en dan word je coach?! Daar moest ik heel hard om lachen. Als we érgens geen behoefte aan hebben, is het aan nóg meer coaches in Nederland. Ga liever wat nuttigs met je tijd doen. Overal  zijn tekorten. Klassen zonder docenten. Treinen die niet kunnen rijden zonder verkeersleiders, ouderen die dagen niet kunnen worden gedoucht – en dan ga jij zeuren dat je te weinig tijd hebt om lattes te drinken met je vrienden en existentiële romans te lezen? Ga je schamen, stelletje  snowflakes .  Als je gewoon aan het werk gaat, heb je geen tijd voor de anti-work movement. Hoe was jouw week? Tips voor  Japke-d. Bouma  via  @Japked  op Twitter. Ian Goodfellow, Apple’s director of machine learning, is leaving the company due to its return to work policy. In a note to staff, he said “I believe strongly that more flexibility would have been the best policy for my team.” He was likely the company’s most cited ML expert. — Zoë Schiffer (@ZoeSchiffer)  May 7, 2022   Zo kom je je collega  @Japked  tegen in de Wobstukken!  pic.twitter.com/07TGUzGKmA — Carola Houtekamer (@nextcarola)  May 16, 2022   Run.  pic.twitter.com/3E3vSyClj2 — jacq. veldman (@jacqveldman)  May 17, 2022     Nieuwsbrief  		NRC Slim Leven 	  		Stukken die je helpen om je leven fijner en je carrière beter te maken</p>]]></description>
      <guid>https://www.nrc.nl/nieuws/2022/05/17/anti-work-movement-stop-gewoon-met-zeuren-a4124714</guid>
      <pubDate>Tue, 17 May 2022 00:00:00 +00:00</pubDate>
    </item>
  </channel>
</rss>
