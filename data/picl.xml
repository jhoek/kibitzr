<?xml version="1.0" encoding="utf-8"?>
<rss version="2.0">
  <channel>
    <title><![CDATA[Picl]]></title>
    <link>https://picl.nl</link>
    <description><![CDATA[Picl]]></description>
    <item>
      <title><![CDATA[Babygirl]]></title>
      <description><![CDATA[<p>Halina Reijns bejubelde erotische thriller vanuit de female gaze, met Nicole Kidman</p>
<p><img src='https://picl.nl/wp-content/uploads/2025/01/Babygirl_st_1_jpg_sd-low.jpg'/></p>
<p>Na haar debuutfilm Instinct besloot Halina Reijn haar regietalent internationaal te beproeven, met groot succes. Op het afgelopen filmfestival van Venetië ging Babygirl in première, waar het door de pers werd ontvangen als dé sensatie van het festival. Met Nicole Kidman en Harris Dickinson in de hoofdrollen levert Reijn een onthutsende erotische thriller die, vanuit de female gaze, de geheime en donkere seksuele verlangens van haar hoofdpersonage verkent. Romy (Nicole Kidman) leidt een ogenschijnlijk perfect leven. Ze heeft een hoge positie in een succesvol megabedrijf, is getrouwd met een liefhebbende man (Antonio Banderas) en heeft twee leuke dochters. Maar onder de oppervlakte knaagt een gevoel van ongenoegen. Dan verschijnt de jonge stagiair Samuel (Harris Dickinson) op het toneel. Zijn brutaliteit en zelfverzekerdheid wakkeren een verborgen verlangen in haar aan. Bij hem vindt ze de vrijheid om haar verborgen fantasieën van seksuele onderwerping te verkennen. Langzaam durft ze de regie uit handen te geven, met grote gevolgen voor haar perfect opgebouwde leven. Babygirl is de tweede Engelstalig film van Halina Reijn (na Bodies Bodies Bodies). Ze liet zich inspireren door erotische thrillers van de jaren 90, zoals Basic Instinct en Fatal Attraction, maar vond dat deze films vrouwelijke seksualiteit vooral vanuit een mannelijk perspectief benaderden. In Babygirl kiest ze voor de female gaze, met een focus op zelfliefde en het omarmen van alle aspecten van jezelf, inclusief de donkere kanten.</p>
<p>Te zien tot 28 juli 2025. Net uit het filmtheater.</p>
<p>thriller/VS/Engels</p>]]></description>
      <guid>https://picl.nl/films/babygirl/</guid>
      <pubDate>Wed, 2 Apr 2025 10:00:59 +0000</pubDate>
    </item>
    <item>
      <title><![CDATA[De Propagandist]]></title>
      <description><![CDATA[<p>Het verhaal van filmmaker Jan Teunissen, leider van de NSB Filmdienst tijdens WOII</p>
<p><img src='https://picl.nl/wp-content/uploads/2025/02/De-Propagandist_st_1_jpg_sd-low.jpg'/></p>
<p>‘De Nederlandse Leni Riefenstahl’, zo stond Jan Teunissen (1898-1975) ook wel bekend. Als leider van de NSB Filmdienst in de Tweede Wereldoorlog werkte hij mee aan de promotie van het naziregime. Aan de hand van familiefilms, propagandafilms en audio-interviews wordt in De Propagandist zijn verhaal verteld. Een verhaal over een gekrenkt ego, opportunisme en manipulatie. Als telg uit een rijke en invloedrijke familie kreeg Jan Teunissen al vroeg de kans om zijn ambities als filmmaker na te jagen. Tijdens de Tweede Wereldoorlog groeide hij uit tot de machtigste man in de Nederlandse filmindustrie. Als hoofd van de filmafdeling van de NSB en SS kreeg hij de bijnamen ‘de filmtsaar’ en ‘de Nederlandse Leni Riefenstahl’. Na de oorlog werd Teunissen vervolgd en gestraft, maar hij bleef trots spreken over zijn sluwheid en zijn banden met de elite van het naziregime. De Propagandist ontvouwt langzaam het portret van een complexe man en zijn drijfveren. Tegelijkertijd stelt de film de grenzen tussen documentaire en propaganda ter discussie, en wordt de rol van propagandisten belicht – hoe zij beelden, verhalen, desinformatie en ideologie verspreiden. Een film over grenzeloze ambitie en de manipulatieve macht van cinema. Regisseur Luuk Bouwman maakte eerder de ijzersterke docu Allen tegen allen (2019), over fascisme in vooroorlogs Nederland. Bekijk meer documentaires en films van eigen bodem.</p>
<p>Te zien tot 28 juli 2025. Nu ook te zien in het filmtheater.</p>
<p>documentaire/Nederland/Nederlands</p>]]></description>
      <guid>https://picl.nl/films/de-propagandist/</guid>
      <pubDate>Wed, 2 Apr 2025 10:00:59 +0000</pubDate>
    </item>
    <item>
      <title><![CDATA[Flow]]></title>
      <description><![CDATA[<p>Adembenemede odyssee over een kat die moet overleven op een ondergelopen aarde</p>
<p><img src='https://picl.nl/wp-content/uploads/2025/02/Flow_st_18_jpg_sd-low.jpg'/></p>
<p>Het is ongelofelijk knap: in de gehele film wordt geen woord gesproken, maar ontroeren doet Flow zonder twijfel. In deze animatiefilm van supertalent Gints Zilbalodis volgen we een jonge kat die, samen met haar lotgenoten, op zoek gaat naar droog land op een ondergelopen aarde. Een spannende en ademende odyssee, die de Oscar won voor Beste Animatiefilm. De mensen zijn verdwenen, maar dat lijkt de kat niet te deren. Het huis met het lekkere bed staat er nog en de rivier zit vol vis. Tot het water ineens begint te stijgen en ontzettend snel ook. Ternauwernood weet de kat zich te redden dankzij een passerend zeilbootje. Een capibara, een hond, een maki en een vogel sluiten zich aan. Samen vormen ze een onwaarschijnlijk gezelschap dat moet leren overleven in deze nieuwe wereld. Flow is pas de tweede film van de Letse filmmaker Gints Zilbalodis, maar nu al wordt hij de waardige opvolger van Hayao Miyazaki (Spirited Away, The Boy and the Heron) genoemd. In Flow creëert Zilbalodis een majestueuze wereld van verzonken ruïnes, vernietigende stormen en opdoemende bossen. De dieren en de magische reis die ze maken staan symbool voor iets groters, terwijl de dieren tegelijkertijd opvallend zichzelf blijven. Honderden katten- en andere dierenfilmpjes keken de animatoren om het gedrag en de communicatie tussen de dieren zo natuurgetrouw mogelijk weer te geven.</p>
<p>Te zien tot 21 juli 2025. Net uit het filmtheater.</p>
<p>animatie, avontuur/Letland, Frankrijk en België/Geen dialoog</p>]]></description>
      <guid>https://picl.nl/films/flow/</guid>
      <pubDate>Wed, 2 Apr 2025 10:01:00 +0000</pubDate>
    </item>
    <item>
      <title><![CDATA[On Falling]]></title>
      <description><![CDATA[<p>Verpletterend debuut over de mens achter de oneindige stroom aan online bestellingen</p>
<p><img src='https://picl.nl/wp-content/uploads/2025/02/On-Falling_st_1_jpg_sd-low-1.jpg'/></p>
<p>Wereldwijd worden er elke seconde meer dan 100 pakketjes besteld. Elke dag weer opnieuw. In deze oneindige stroom aan online bestellingen volgen we de Portugese Aurora, die in een groot sorteercentrum in Schotland werkt. Het werk is eentonig en de targets zijn eindeloos. Toch blijft Aurora zoeken naar medemenselijkheid en hoopt ze op een uitweg. On Falling, van de producenten van Ken Loach, is een verpletterend debuut over de prijs die wordt betaald voor onze koopverslaving. Aurora is een Portugese arbeidsmigrant in Schotland, waar ze in een gigantisch distributiecentrum als orderpicker werkt. Terwijl de orders blijven binnenstromen en het door efficiëntie gedreven algoritme haar werkdruk bepaalt, worstelt ze met de eentonigheid van haar baan. Menselijkheid vindt ze alleen nog bij haar collega’s en huisgenoten, die net als Aurora arbeidsmigranten zijn. Vast in een systeem waarin geen tijd is voor dromen, geniet ze toch van simpele geluksmomenten en blijft ze hopen op een uitweg. On Falling is het indrukwekkende debuut van Laura Carreira. Een film met een groot kloppend sociaal hart, van de producenten van Ken Loach (The Old Oak, Sorry We Missed You).</p>
<p>Te zien tot 28 juli 2025. Nu ook te zien in het filmtheater.</p>
<p>drama/Verenigd Koninkrijk en Portugal/Engels, Portugees</p>]]></description>
      <guid>https://picl.nl/films/on-falling/</guid>
      <pubDate>Wed, 2 Apr 2025 10:01:00 +0000</pubDate>
    </item>
    <item>
      <title><![CDATA[September Says]]></title>
      <description><![CDATA[<p>Sfeervolle en surrealistische coming-of-age over twee onafscheidelijke zusjes</p>
<p><img src='https://picl.nl/wp-content/uploads/2025/02/September-Says_st_2_jpg_sd-low_Sackville-Film-and-Television-Productions-Limited-MFP-GmbH-CryBaby-Limited-British-Broadcasting-Corporation-ZDFarte-2024.jpg'/></p>
<p>De zusjes September en July hebben een onafscheidelijke, bijna telepathische band. Maar verschillend zijn ze zeker: September is de dominante en July de meegaande van de twee. Ofwel: Wat September zegt, gebeurt. Wanneer de zusjes naar het Ierse platteland verhuizen, wordt hun band op de proef gesteld. September Says is het regiedebuut van actrice Ariane Labed (bekend van twee Yorgos Lanthimos films) en biedt een intense blik op de vervreemding van jonge vrouwen. Het is een eigenzinnige en sfeervolle bewerking van Daisy Johnsons gothic novel ‘Zussen’. De twee zussen September en July, beiden rond de 15 jaar oud, zijn onafscheidelijk en begrijpen elkaar zonder woorden. Hoewel ze minder dan een jaar schelen, is het altijd September die bepaalt wat er gebeurt. Beide meisjes zijn buitenbeentjes met aparte gewoontes en een onconventionele uitstraling. Ze vullen hun dagen met rituele spelletjes en leven in hun eigen wereld. Wanneer er iets misgaat op school, besluit hun moeder Sheela hen mee te nemen naar een afgelegen huisje op het Ierse platteland. Daar, los van de buitenwereld, worden de meisjes steeds onafhankelijker maar neemt hun gedrag ook een bizarre en verontrustende wending. Met September Says verbeeldt regisseur Ariane Labed (bekend als actrice van Alps en The Lobster van regisseur Yorgos Lanthimos) op beklemmende en mysterieuze wijze de vervreemding die jonge vrouwen kunnen voelen. De film is een bewerking van Daisy Johnsons gothic novel ‘Sisters’ en verkent de ingewikkelde relatie tussen de zussen en de dynamiek met hun moeder, die zowel liefdevol als destructief is. De film ging in 2024 in wereldpremière op het filmfestival van Cannes.</p>
<p>Te zien tot 28 juli 2025. Nu ook te zien in het filmtheater.</p>
<p>drama/Frankrijk, Griekenland, Ierland, Verenigd Koninkrijk en Duitsland/On Demand: streaming/ online</p>]]></description>
      <guid>https://picl.nl/films/september-says/</guid>
      <pubDate>Wed, 2 Apr 2025 10:01:01 +0000</pubDate>
    </item>
    <item>
      <title><![CDATA[Everybody loves Touda]]></title>
      <description><![CDATA[<p>Feministisch muzikaal drama uit Marokko, van de schrijvers van The Blue Caftan</p>
<p><img src='https://picl.nl/wp-content/uploads/2025/03/Everybody-loves-Touda_st_6_jpg_sd-low.jpg'/></p>
<p>Marokko kent een eeuwenoude kunstvorm waarbij vrouwen met traditionele zang en dans hun verhalen vertellen. Deze vrouwen – shikhat genoemd – zingen vaak over liefde, emancipatie en verzet en gaven ooit een stem aan Arabisch zelfbewustzijn. Maar in het huidige Marokko wordt er met gemengde gevoelens naar ze gekeken. Met het meeslepende drama Everybody Loves Touda breekt de Marokkaans-Franse filmmaker Nabil Ayouch een lans voor de shikhat. Het scenario schreef hij samen met zijn echtgenoot Maryam Touzani, die we o.a. kennen van The Blue Caftan. Touda droomt ervan om als shikhat haar geld te kunnen verdienen. Ze woont samen met haar negenjarige, doofstomme zoontje in een provinciestad in Marokko waar ze iedere avond optreedt. Hoewel de mannen in het publiek weinig respect voor Touda tonen, blijft ze vechten voor erkenning. Ondanks dat ze kwetsbaar is, besluit ze haar geluk te beproeven in Casablanca voor een betere toekomst voor haar en voor haar zoontje. Everybody Loves Touda ging in première op het Cannes filmfestival en was de Marokkaanse inzending voor de Oscars. De hoofdrol is weggelegd voor Nirsin Erradi, die eerder te zien was in Adam en ook hier veel indruk maakt. Regisseur Nabil Ayouch schreef het scenario van de film samen met zijn echtgenoot Maryam Touzani (Adam, The Blue Caftan), met wie hij vaker films maakt over de benarde positie van vrouwen in een overwegend conservatieve maatschappij.</p>
<p>Te zien tot 28 juli 2025. Nu ook te zien in het filmtheater.</p>
<p>drama/Marokko/Arabisch</p>]]></description>
      <guid>https://picl.nl/films/everybody-loves-touda/</guid>
      <pubDate>Wed, 2 Apr 2025 10:01:01 +0000</pubDate>
    </item>
    <item>
      <title><![CDATA[Young Hearts]]></title>
      <description><![CDATA[<p>Hartverwarmende (queer) coming-of-age over een eerste ontluikende verliefdheid</p>
<p><img src='https://picl.nl/wp-content/uploads/2025/02/Young-Hearts_st_1_jpg_sd-low.jpg'/></p>
<p>Niets is zo overweldigend als een allereerste verliefheid; de eerste keer dat je maag zich vult met vlinders. Dit pure en magische gevoel weet de Vlaamse regisseur Anthony Schatteman op een hartverwarmende manier vast te leggen in Young Hearts, over de 14-jarige Elias die stapelverliefd wordt op zijn nieuwe buurjongen Alexander. Elias woont samen met zijn ouders in een rustig stadje op het Vlaamse platteland. Zijn leven is overzichtelijk en vertrouwd: een groep goede vrienden, een vriendinnetje – een doodnormale tienerwereld. Totdat er in het huis tegenover hem nieuwe buren uit Brussel komen wonen, met onder andere leeftijdsgenoot Alexander. Vanaf het eerste moment voelt Elias een intense aantrekkingskracht, en tot zijn opluchting blijkt dit gevoel wederzijds. Wat begint als een vriendschap, groeit al snel uit tot iets veel diepers en intiemers. Elias ontdekt voor het eerst in zijn leven wat het betekent om verliefd te zijn. Young Hearts is de debuutfilm van de Vlaamse regisseur Anthony Schatteman. Het scenario schreef hij samen met Lukas Dhont, die in 2022 met Close een vergelijkbaar verhaal vertelde. De jonge hoofdrolspelers Lou Goossens en Marius De Saeger stelen de show met hun hartverwarmende vertolkingen van Elias en Alexander.</p>
<p>Te zien tot 28 juli 2025. Net uit het filmtheater.</p>
<p>drama/België en Nederland/Nederlands, Vlaams</p>]]></description>
      <guid>https://picl.nl/films/young-hearts/</guid>
      <pubDate>Wed, 2 Apr 2025 10:01:02 +0000</pubDate>
    </item>
    <item>
      <title><![CDATA[Metamorfose]]></title>
      <description><![CDATA[<p>Mix van biopic en natuurdocu, over een vrouw die haar tijd ver vooruit was</p>
<p><img src='https://picl.nl/wp-content/uploads/2025/03/Metamorfose_st_5_jpg_sd-low.jpg'/></p>
<p>De Duitse entomoloog Maria Sibylla Merian (1647-1717) wijdde haar leven aan een fascinerend natuurverschijnsel: de metamorfose van rups tot vlinder. Met veel precisie legde ze dit proces vast en onthulde daarmee de bijzondere samenhang tussen insecten en planten. Haar revolutionaire onderzoek beïnvloedde zowel wetenschap als kunst. Metamorfose brengt haar werk én levensverhaal tot leven in een unieke mix van biopic en natuurdocumentaire. Het biografische deel van de film wordt gedragen door vertolkingen van Carly Wijs, Sieger Sloot en Pierre Bokma: een historisch kostuumdrama waarin Merian geportretteerd wordt als een krachtige vrouw die de normen van haar tijd tartte en een onuitwisbare stempel drukte op zowel wetenschap als kunst. Het andere deel van de film bestaat uit haarscherpe beelden van echte rupsen die hun transformatie ondergaan, ondersteund door betoverende barokmuziek die de metamorfoses een hypnotiserende werking geven. Deze originele, hybride kijkervaring van filmmaker en mediakunstenaar Pim Zwier werd op IDFA genomineerd voor de Best Dutch Film Award in de Luminous-sectie. Meer films van eigen bodem zien? Bekijk onze selectie Nederlandse films.</p>
<p>Te zien tot 21 juli 2025. Nu ook te zien in het filmtheater.</p>
<p>biografisch, natuurfilm/Nederland/Nederlands</p>]]></description>
      <guid>https://picl.nl/films/metamorfose/</guid>
      <pubDate>Wed, 2 Apr 2025 10:01:02 +0000</pubDate>
    </item>
    <item>
      <title><![CDATA[In Liebe, Eure Hilde]]></title>
      <description><![CDATA[<p>Aangrijpende, waargebeurde verzetsfilm over moed, liefde en medemenselijkheid</p>
<p><img src='https://picl.nl/wp-content/uploads/2025/02/In-Liebe-Eure-Hilde_st_5_jpg_sd-low_Copyright-Pandora-Film-Produktion-Frederic-Batier.jpg'/></p>
<p>In de zomer van 1942 in Berlijn vinden Hilde en Hans elkaar. Het is het begin van een aangrijpende liefdesgeschiedenis, die zich tekent door hun aansluiting bij de verzetsgroep ‘Die Rote Kapelle’. Terwijl we meer leren over die ene mooie zomer, wordt ook steeds duidelijker welk lot Hans en Hilde beschoren is. Het ingetogen vertelde In Liebe, Eure Hilde is een waargebeurd verhaal over moed, liefde en medemenselijkheid. Berlijn, 1942. Hilde sluit zich aan bij verzetsgroep ‘Die Rote Kapelle’. Daar ontmoet ze Hans en is, ondanks het voortdurende gevaar voor haar leven, een zomer lang intens gelukkig. Als de Gestapo in de herfst leden van de groep arresteert, is de inmiddels zwangere Hilde een van hen. In de gevangenis blijkt ze een sterkere vrouw te zijn dan ze zelf ooit had kunnen bedenken en weet ze de herinnering aan haar geliefde levend te houden. In Liebe, Eure Hilde is gebaseerd op een waargebeurd verhaal. Hilde en Hans Coppi behoorden beiden tot de legendarische communistische verzetsgroep ‘Die Rote Kapelle’, wat een divers netwerk van zo’n 150 veelal jonge mensen was. De film, van regisseur Andreas Dresen, werd genomineerd voor een Gouden Beer op de Berlinale.</p>
<p>Te zien tot 21 juli 2025. Net uit het filmtheater.</p>
<p>drama/Duitsland/Duits</p>]]></description>
      <guid>https://picl.nl/films/in-liebe-eure-hilde/</guid>
      <pubDate>Wed, 2 Apr 2025 10:01:03 +0000</pubDate>
    </item>
    <item>
      <title><![CDATA[The Room Next Door]]></title>
      <description><![CDATA[<p>Eerste Engelstalige film van Pedro Almodóvar, met Tilda Swinton en Julianne Moore</p>
<p><img src='https://picl.nl/wp-content/uploads/2024/12/The-Room-Next-Door_st_1_jpg_sd-low.jpg'/></p>
<p>De Spaanse cineast Pedro Almodóvar viert al sinds de vroege jaren 80 onafgebroken succes met zijn kenmerkende films, bekend om hun melodramatische stijl, soapachtige verhaallijnen en opvallende kleurenpaletten. The Room Next Door is zijn eerste Engelstalige film, een ingetogen verhaal waarin hij pleit voor euthanasie. Voor de hoofdrollen strikte hij steractrices Tilda Swinton en Julianne Moore. Ingrid en Martha waren ooit de beste vriendinnen, maar door de jaren is hun vriendschap verwaterd. Wanneer Ingrid hoort dat Martha ernstig ziek is, zoekt ze haar op in het ziekenhuis. De twee rakelen allerlei herinneringen op, en al gauw voelt alles weer als vanouds. Als een laatste behandelingskuur niet aanslaat, besluit Martha de regie over haar leven en dood zelf in handen te nemen. Ze vraagt Ingrid of ze haar wil bijstaan in de laatste fase van haar leven. Ingrid twijfelt, maar besluit uiteindelijk haar oude vriendin te helpen. Pedro Almodóvar (Todo sobre mi madre, Volver, Strange Way of Life) baseerde The Room Next Door op de roman ‘What Are You Going Through’ van Sigrid Nunez: een verhaal over afscheid en de dood, over vriendschap en schoonheid. In Venetië leverde het hem de Gouden Leeuw op, een prijs die hij zeker mede te danken heeft aan het uitstekende acteerwerk van Tilda Swinton en Julianne Moore. Meer Almodóvar? Zijn eerdere Madres Paralelas met Penélope Cruz kijk je nu op Picl als Regie Voorafje.</p>
<p>Te zien tot 14 juli 2025. Net uit het filmtheater.</p>
<p>drama/Spanje/Engels</p>]]></description>
      <guid>https://picl.nl/films/the-room-next-door/</guid>
      <pubDate>Wed, 2 Apr 2025 10:01:04 +0000</pubDate>
    </item>
    <item>
      <title><![CDATA[Vermiglio]]></title>
      <description><![CDATA[<p>Italiaanse familiekroniek over een groot gezin in de Alpen tijdens het laatste jaar van WOII</p>
<p><img src='https://picl.nl/wp-content/uploads/2025/03/Vermiglio_st_1_jpg_sd-low.jpg'/></p>
<p>Hoog in de Italiaanse Alpen ligt het dorpje Vermiglio. De Tweede Wereldoorlog speelt zich ergens ver weg af, maar werpt ook hier een schaduw over het leven. De komst van een buitenstaander zorgt voor nogal wat opschudding in de kleine gemeenschap. Vermiglio werd op het Filmfestival van Venetië bekroond met de Zilveren Leeuw, de grote juryprijs. Het is 1944. De komst van Pietro, een gedeserteerde Siciliaanse soldaat, verstoort de dynamiek van het anders zo rustige dorp, en vooral die binnen het gezin van de onderwijzer. Lucia, de oudste van het gezin, voelt zich zeer tot de vreemdeling aangetrokken. In vier seizoenen zien we hoe de dikke laag sneeuw smelt, de liefde opbloeit en de vrede zich over Italië verspreidt. Maar terwijl de rest van de wereld langzaam loskomt uit de tragedie, krijgt het gezin haar eigen tragedie te verduren. Regisseur Maura Delpero putte voor Vermiglio uit haar eigen familiegeschiedenis, en modelleerde de dorpsonderwijzer losjes naar haar grootvader. Vermiglio is, in haar woorden, een verhaal over ouders en kinderen, leven en dood, grote hoogten, muren van sneeuw en de geur van warme melk op een ijskoude ochtend. En altijd die berg die de bewoners elk elke dag aan herinnert hoe nietig ze zijn.</p>
<p>Te zien tot 21 juli 2025. Nu ook te zien in het filmtheater.</p>
<p>drama/Italië/Italiaans</p>]]></description>
      <guid>https://picl.nl/films/vermiglio/</guid>
      <pubDate>Wed, 2 Apr 2025 10:01:05 +0000</pubDate>
    </item>
    <item>
      <title><![CDATA[Fiore Mio]]></title>
      <description><![CDATA[<p>Bestsellerauteur Paolo Cognetti (De Acht Bergen) keert terug naar de Italiaanse Alpen</p>
<p><img src='https://picl.nl/wp-content/uploads/2025/02/Fiore-Mio_st_2_jpg_sd-low_Photo-by-Daniele-Mantione.jpg'/></p>
<p>Met zijn bestseller ‘De Acht Bergen’ werd de Italiaanse schrijver Paolo Cognetti wereldwijd bekend. De gelijknamige verfilming van het boek door regieduo Felix van Groeningen en Charlotte Vandermeersch (De Acht Bergen) werd eveneens een hit. In de documentaire Fiore Mio neemt Cognetti de regie in eigen handen. Hij keert terug naar de Italiaanse Alpen, samen met zijn hond Laki, en praat hij met bergbewoners over mens en natuur. Tijdens zijn prachtige tocht over besneeuwde paden en langs imposante bergtoppen ontmoet hij avonturiers die van deze ruige natuur hun thuis hebben gemaakt. Terwijl de prachtige beelden de kracht van het landschap tonen, onderzoekt Cognetti de invloed van de bergen op het leven, de dromen en emoties van de bewoners. Fiore Mio ging in wereldpremière op het filmfestival van Locarno. Meer docu’s zien? Bekijk onze selectie documentaires.</p>
<p>Te zien tot 14 juli 2025. Nu ook te zien in het filmtheater.</p>
<p>documentaire/Italië en België/Italiaans</p>]]></description>
      <guid>https://picl.nl/films/fiore-mio/</guid>
      <pubDate>Wed, 2 Apr 2025 10:01:05 +0000</pubDate>
    </item>
    <item>
      <title><![CDATA[No Other Land]]></title>
      <description><![CDATA[<p>Aangrijpende, uiterst relevante documentaire van een Palestijns-Israëlisch collectief</p>
<p><img src='https://picl.nl/wp-content/uploads/2024/12/No-Other-Land_st_1_jpg_sd-low.jpg'/></p>
<p>In het zuiden van de Westelijke Jordaanoever ligt Masafer Yatta, een regio waar de bewoners elke dag strijden tegen de Israëlische overheersing. Hier leeft Basel Adra, een jonge Palestijnse activist die zich al sinds jongs af aan verzet tegen de bezetting. In een gemeenschap die lijdt onder constant geweld, zoekt Basel naar manieren om de identiteit van zijn volk te behouden, ondanks alle onmenselijke omstandigheden. No Other Land won de publieksprijs op de afgelopen editie van IDFA en won tevens de Oscar voor Beste Documentaire. Deze aangrijpende documentaire volgt Basels strijd onder de dagelijkse druk van de militaire bezetting, maar ook de bijzondere vriendschap die ontstaat tussen hem en Yuval Abraham, een Israëlische journalist die zijn strijd ondersteunt. Terwijl Basel geconfronteerd wordt met de dagelijkse realiteit van een militaire bezetting, geniet Yuval van de vrijheid die zijn land hem biedt. Het contrast tussen hun levens is enorm, maar hun vriendschap symboliseert de mogelijkheid van vrede en wederzijds begrip tussen Palestijnen en Israëliërs. No Other Land is gemaakt door een Palestijns-Israëlisch regiecollectief en fungeert als meer dan een verhaal van verzet; het is een daad van creatief protest en een krachtige oproep tot gerechtigheid. Het resultaat werd meermaals bekroond, onder meer met de Publieksprijs en prijs voor Beste Documentaire bij de afgelopen Berlinale én met de IDFA NPO Doc Audience Award 2024. Meer docu’s zien? Bekijk onze selectie documentaires.</p>
<p>Te zien tot 12 mei 2025. Nu ook te zien in het filmtheater.</p>
<p>documentaire, oorlog/Palestina/Arabisch</p>]]></description>
      <guid>https://picl.nl/films/no-other-land/</guid>
      <pubDate>Wed, 2 Apr 2025 10:01:05 +0000</pubDate>
    </item>
    <item>
      <title><![CDATA[Conclave]]></title>
      <description><![CDATA[<p>Heerlijk meeslepende thriller over het conclaaf met Ralph Fiennes en Stanley Tucci</p>
<p><img src='https://picl.nl/wp-content/uploads/2024/11/Conclave_st_1_jpg_sd-low-1680x699.jpeg'/></p>
<p>De opvolging van de paus is verre van een saaie aangelegenheid, als we Oscarwinnaar Edward Berger moeten geloven. Hij baseerde zijn nieuwste film Conclave op het gelijknamige boek van Robert Harris en verbeeldt het conclaaf als een spel vol complotten, geheimen en achterkamertjespolitiek. Voeg daar een verzameling topacteurs aan toe, met Ralph Fiennes in de hoofdrol, en je krijgt een heerlijk meeslepende Vaticaanthriller. Won onlangs de Oscar voor Best Bewerkte Script. Na de dood van de paus brengen kardinalen van over de hele wereld hun stem uit in de meest geheimzinnige verkiezing ter wereld: het conclaaf. De bedachtzame kardinaal Lawrence moet ervoor zorgen dat alles goed verloopt, ondanks zijn eigen geloofscrisis. Wanneer torenhoge ambities uitmonden in schandalen, ontdekt hij dat de overleden paus verre van heilig was. Conclave is geregisseerd door Duitse filmmaker Edward Berger (vooral bekend van het Oscarwinnende All Quiet on the Western Front). Ralph Fiennes (The Menu, The Grand Budapest Hotel), Stanley Tucci (Supernova), John Lithgow (Killers of the Flower Moon, Bombshell) en Isabella Rossellini (La Chimera) spelen de hoofdrollen.</p>
<p>Te zien tot 2 juni 2025. Net uit het filmtheater.</p>
<p>drama/Verenigd Koninkrijk en VS/Engels</p>]]></description>
      <guid>https://picl.nl/films/conclave/</guid>
      <pubDate>Wed, 2 Apr 2025 10:01:05 +0000</pubDate>
    </item>
    <item>
      <title><![CDATA[The Substance]]></title>
      <description><![CDATA[<p>Deze bodyhorror is een vlijmscherpe aanklacht tegen het schoonheidsideaal</p>
<p><img src='https://picl.nl/wp-content/uploads/2024/10/The-Substance_st_1_jpg_sd-low.jpg'/></p>
<p>Een verhaal over obsessie met lichamelijke perfectie kan je op verschillende manieren verbeelden, maar niemand doet het als regisseur Coralie Fargeat in The Substance. De ooit zo populaire Hollywoodactrice Elizabeth Sparkle (Demi Moore) waagt zich aan een experiment: met slechts één spuitje van een neon groen goedje wordt ze weer jong, strak en aantrekkelijk. Deze veelbesproken bodyhorror is niet alleen shockerend en absurd, maar bevat ook een sterke feministische boodschap. Onlangs wist het de Oscar te winnen voor Make-up en Haarstyling. Hollywoodactrice Elizabeth Sparkle ziet haar ster in rap tempo doven. Haar ooit razend populaire fitnessprogramma keldert in kijkcijfers, en haar baas maakt duidelijk dat haar houdbaarheidsdatum is verstreken nu ze de 50 is gepasseerd. Maar dan hoort ze over The Substance, een mysterieus experiment dat haar een jongere versie van zichzelf belooft. Verlangend naar roem en begeerte waagt ze zich aan het goedje en creëert daarmee een jongere versie van zichzelf: Sue (Margeret Qualley). Maar er zitten flink wat haken en ogen aan het experiment, met huiveringwekkende psychologische en lichamelijke gevolgen. Met een dreunende soundtrack, een hallucinerend kleurenpalet en een ongefilterde dosis smerigheid gaat de Franse filmmaker Coralie Fargeat allerminst subtiel te werk. Maar daardoor is haar boodschap des te krachtiger. The Subtance is een vlijmscherpe aanklacht tegen de angst voor lichamelijk verval en de obsessieve drang om te voldoen aan opgelegde schoonheidsidealen.</p>
<p>Te zien tot 26 mei 2025. Net uit het filmtheater.</p>
<p>horror, thriller/VS en Frankrijk/Engels</p>]]></description>
      <guid>https://picl.nl/films/the-substance/</guid>
      <pubDate>Wed, 2 Apr 2025 10:01:05 +0000</pubDate>
    </item>
    <item>
      <title><![CDATA[Mulholland Drive]]></title>
      <description><![CDATA[<p>Cultklassieker van David Lynch, gezien als één van de beste films van de eeuw</p>
<p><img src='https://picl.nl/wp-content/uploads/2023/02/Mulholland-Drive_st_5_jpg_sd-low.jpg'/></p>
<p>Betreed opnieuw de surrealistische wereld van David Lynch met deze schitterende 4K-restauratie van zijn meesterwerk Mulholland Drive. Een verhaal dat steeds vreemder wordt, je gedachten blijft achtervolgen en na 20 jaar nog niks aan kracht heeft ingeboet. In verband met het recente overlijden van Lynch opnieuw op Picl te zien. Bette Elms is een jonge, ambitieuze actrice die haar geluk beproeft in Hollywood. Vlak na haar aankomst staat de mysterieuze Rita bij haar op de stoep. Ze heeft een auto-ongeluk gehad, is haar geheugen kwijt en duidelijk op de vlucht. Maar voor wat, en wie is ze? Een adres aan Mulholland Drive zou antwoorden kunnen geven. Maar is Bette zelf eigenlijk wel wie ze denkt te zijn? Na Twin Peaks en Lost Highway verstevigde David Lynch met Mulholland Drive zijn positie als boegbeeld van de surrealistische cinema. Lynch werd destijds voor de film in Cannes gelauwerd als Beste Regisseur. De hoofdrollen zijn weggelegd voor Naomi Watts en Laura Harring.</p>
<p>Te zien tot 28 april 2025. Net uit het filmtheater.</p>
<p>drama, klassieker, mysterie, thriller/Verenigde Statem/Engels</p>]]></description>
      <guid>https://picl.nl/films/mulholland-drive/</guid>
      <pubDate>Wed, 2 Apr 2025 10:01:06 +0000</pubDate>
    </item>
    <item>
      <title><![CDATA[Lost Highway]]></title>
      <description><![CDATA[<p>David Lynch neemt je mee in de duister labyrint waar droom en realiteit vervagen</p>
<p><img src='https://picl.nl/wp-content/uploads/2025/01/Lost-Highway_st_9_jpg_sd-low.jpg'/></p>
<p>In David Lynch’ zwoeldonkere Lost Highway uit 1997 gaat de werkelijkheid gruwelijk aan de haal met de fantasie, of is het andersom? Ook zelf maak je een duistere reis langs de verloren snelweg, met identiteitsverwisseling als houvast. In verband met het recente overlijden van Lynch is Lost Highway, digitaal gerestaureerd, nu te zien op Picl. Na een bizarre ontmoeting op een feest wordt een jazzsaxofonist de moord op zijn vrouw in de schoenen geschoven. Hij komt in de gevangenis terecht. Op onverklaarbare wijze verandert hij daar in een jonge mecanicien en begint een nieuw leven te leiden. ‘Film noir to the max’: Lost Highway is de bewerking van de noir-klassieker ‘Kiss Me Deadly’ van Robert Aldrich, maar dan met nóg fatalere vrouwen en mysterieuze gebeurtenissen dan het origineel. Lynch omschreef zijn vertelling als een “meeslepend onderzoek naar parallelle identiteitscrises in een wereld waarin het begrip tijd gevaarlijk buiten controle is geraakt.” Naast Pullman is ook Patricia Arquette te zien, met een bijrol voor oud-Black Flag-punkzanger Henry Rollins. Bekijk ook The Straight Story en Mulholland Drive uit het oeuvre van David Lynch.</p>
<p>Te zien tot 28 april 2025. Net uit het filmtheater.</p>
<p>mysterie, thriller/VS/Engels</p>]]></description>
      <guid>https://picl.nl/films/lost-highway/</guid>
      <pubDate>Wed, 2 Apr 2025 10:01:06 +0000</pubDate>
    </item>
    <item>
      <title><![CDATA[The Straight Story]]></title>
      <description><![CDATA[<p>David Lynch' vertederende roadmovie over een oudere man die per grasmaaier reist</p>
<p><img src='https://picl.nl/wp-content/uploads/2025/01/The-Straight-Story-25th-Anniversary-_st_3_jpg_sd-low-1680x709.jpg'/></p>
<p>Na surrealistische en duistere thrillers als Blue Velvet (1986) kwam David Lynch in 1999 ineens met een verrassend teder en toegankelijk verhaal. In The Straight Story reist een oudere man honderden kilometers per grasmaaier om zijn zieke broer te bezoeken. Het leverde hoofdrolspeler Richard Farnsworth op 80-jarige leeftijd een Oscarnominatie op. In verband met het recente overlijden van Lynch is The Straight Story, digitaal gerestaureerd, nu te zien op Picl. Als de bejaarde Alvin in 1994 hoort dat zijn broer – die hij lang niet heeft gesproken – een beroerte heeft gehad, besluit hij hem op te zoeken in de hoop op een verzoening. Het verhaal krijgt een eigenaardige wending als de nukkige Alvin – die te slechtziend is om auto te rijden – besluit om de ruim 500 kilometer van Iowa naar Wisconsin af te leggen op zijn elektrische grasmaaier. Tijdens de zes weken durende reis beleeft Alvin bijzondere ontmoetingen met lokale bewoners met ieder hun eigen verhalen. The Straight Story is gebaseerd op een waargebeurd verhaal en wordt over het algemeen gezien als Lynch’ meest toegankelijke film. Na de première in Cannes zei Lynch zelf: “Ik denk dat je kan zeggen dat dit heel iets anders is dan de dingen die ik hiervoor heb gedaan.” Bekijk ook Lost Highway en Mulholland Drive uit het oeuvre van David Lynch.</p>
<p>Te zien tot 28 april 2025. Net uit het filmtheater.</p>
<p>drama/VS/Engels</p>]]></description>
      <guid>https://picl.nl/films/the-straight-story/</guid>
      <pubDate>Wed, 2 Apr 2025 10:01:07 +0000</pubDate>
    </item>
    <item>
      <title><![CDATA[Perfect Days]]></title>
      <description><![CDATA[<p>Wim Wenders vindt schoonheid in eenvoud in dit Japanse feelgood-drama</p>
<p><img src='https://picl.nl/wp-content/uploads/2023/12/Perfect-Days_st_1_jpg_sd-low-1-e1702477049896.jpg'/></p>
<p>Deze Japanse Oscarinzending heeft een Duitse twist, want hij is geregisseerd door Wim Wenders. Dit jaar presenteerde hij op het filmfestival van Cannes zowel Perfect Days als Anselm . Zijn Japanse hartverwarmer wordt door critici gezien als zijn beste film in jaren, leverde de prijs voor Beste Acteur op in Cannes en was genomineerd voor de Oscar voor Beste niet-Engelstalige Film. De zwijgzame Hirayama is schoonmaker van openbare wc’s in Tokyo en haalt daar veel plezier uit. Net als uit alle andere routineuze bezigheden waar hij zijn dagen mee vult. Hij heeft een passie voor muziek en is gek op bomen, die hij met veel zorg vastlegt op zijn camera. Via ontmoetingen komen we steeds meer te weten over het verleden van de man. Wim Wenders schept met Perfect Days een – misschien broodnodige – reflectie op de alledaagse schoonheid en de kleine pleziertjes in het leven. De film laat je achter met een knus en warm gevoel. Meer werk van Wenders zien? Kijk nu ook zijn portret van de baanbrekende kunstenaar Anselm Kiefer: Anselm of zijn ode aan de nalatenschap van choreograaf Pina Bausch: Pina.</p>
<p>Te zien tot 28 april 2025. Net uit het filmtheater.</p>
<p>drama/Japan en Duitsland/Japans</p>]]></description>
      <guid>https://picl.nl/films/perfect-days/</guid>
      <pubDate>Wed, 2 Apr 2025 10:01:08 +0000</pubDate>
    </item>
    <item>
      <title><![CDATA[Gloria!]]></title>
      <description><![CDATA[<p>Feelgood kostuumdrama over een talentvol vrouwenkoor in het Italië van 1800</p>
<p><img src='https://picl.nl/wp-content/uploads/2024/11/Gloria-_st_2_jpg_sd-low.jpg'/></p>
<p>Italie, 1800. In een klooster annex weeshuis krijgt een aantal jonge vrouwen muziekles. Ze vormen een koor dat zo succesvol wordt dat zelfs de paus laat weten een bezoek te komen brengen. Ter gelegenheid daarvan moet een nieuw werk worden gecomponeerd. De vrouwen hebben genoeg talent, maar niemand neemt ze serieus. Hun ambitie wordt een strijd tegen het 18e-eeuwse patriarchale systeem. Kapelmeester Perlina, een autoritaire dirigent, is vastbesloten zelf een muziekstuk te componeren, maar worstelt met een creatieve blokkade. De vier muzikaal begaafde meisjes uit het orkest en het dienstmeisje Teresa besluiten daarom zelf te beginnen aan een eigen compositie. Perlina weigert hun hulp en doet alles om alsnog zijn eigen stuk te schrijven. De dag van het hoge bezoek nadert, maar hij heeft nog steeds niets op papier. Actrice en singer-songwriter Margherita Vicario debuteert als regisseur met deze feministische feelgood kostuumfilm. De muziek van het hoofdpersonage Lucia, ingezongen door Vicario zelf, is geïnspireerd op de 18e-eeuwse componiste Maddalena Laura Lombardini Sirmen, van wie slechts enkele werken bewaard zijn gebleven. Gloria! fungeert zo ook als eerbetoon aan vrouwelijke componisten die vaak niet de erkenning kregen die ze verdienden.</p>
<p>Te zien tot 21 april 2025. Net uit het filmtheater.</p>
<p>drama, komedie/Italië/Italiaans</p>]]></description>
      <guid>https://picl.nl/films/gloria/</guid>
      <pubDate>Wed, 2 Apr 2025 10:01:09 +0000</pubDate>
    </item>
    <item>
      <title><![CDATA[Le roman de Jim]]></title>
      <description><![CDATA[<p>Warme odyssee over vaderschap die zich uitstrekt over een kwart eeuw</p>
<p><img src='https://picl.nl/wp-content/uploads/2024/11/Le-roman-de-Jim_st_1_jpg_sd-low.jpg'/></p>
<p>Wat betekent het om vader te zijn, en wat maakt iemand tot een vader? Deze vragen vormen de kern van Le roman de Jim, de filmadaptatie van Pierric Bailly’s gelijknamige roman uit 2021, geregisseerd door de gebroeders Arnaud en Jean-Marie Larrieu. Een kwetsbare en menselijke film over (co-)ouderschap, die een periode van ruim 25 jaar omspant, tegen de schilderachtige achtergrond van de Franse Jura. In een klein dorpje in het Franse Juragebergte loopt Aymeric zijn ex-collega Florence tegen het lijf. Florence is zes maanden zwanger en alleenstaand. De twee worden verliefd, en wanneer haar kind wordt geboren, wordt Ayméric nauw betrokken bij diens opvoeding. Hun gezinsleven komt echter onder druk te staan wanneer de biologische vader, na jaren van afwezigheid, onverwachts opduikt—het begin van een emotionele reis door de complexiteit van vaderschap. In Le roman de Jim weten de gebroeders Larrieu de complexiteit van vaderschap op een gevoelige en subtiele manier over te brengen. Met een schijnbaar eenvoudige aanpak tonen ze de diepe emoties en uitdagingen van het vaderschap. Deze benadering leverde de film een warme ontvangst op tijdens het filmfestival van Cannes énde Grote Prijs op het Brussels International Filmfestival.</p>
<p>Te zien tot 28 april 2025. Net uit het filmtheater.</p>
<p>drama, komedie/Frankrijk/Frans</p>]]></description>
      <guid>https://picl.nl/films/le-roman-de-jim/</guid>
      <pubDate>Wed, 2 Apr 2025 10:01:10 +0000</pubDate>
    </item>
    <item>
      <title><![CDATA[Monsieur Aznavour]]></title>
      <description><![CDATA[<p>Biopic over de iconische Frans-Armeense zanger en acteur Charles Aznavour</p>
<p><img src='https://picl.nl/wp-content/uploads/2025/01/Monsieur-Aznavour_st_2_jpg_sd-low_©Antoine-Agoudjian.jpg'/></p>
<p>Met meer dan honderd miljoen verkochte platen wereldwijd, was Charles Aznavour (1924-2018) een van de grootste zangers van Frankrijk. Een legendarische chansonnier, van Frans-Armeense afkomst, die in meer dan zes talen muziek maakte en vaak over de liefde zong. Toch was zijn pad naar succes niet gemakkelijk en kende hij veel tegenslagen. In Monsieur Aznavour volgen we zijn veelbewogen leven. Als zoon uit een arm gezin, klein van postuur en met een unieke stem, werd er van hem gezegd dat hij nooit een succes zou worden. Toch groeide Charles Aznavour door zijn talent en doorzettingsvermogen uit tot een van de beroemdste chansonniers aller tijden. In Monsieur Aznavour volgen we het Franse icoon van zijn bewogen jeugd in vooroorlogs Parijs, tot de vriendschap met Édith Piaf en internationale roem. Decennialang lukte het hem om de tijdgeest te vatten in intieme en tijdloze songs als ‘Sur ma vie, ‘She’ en ‘La Bohème’. Zelfs als 90-jarige man stond hij nog op het podium. De hoofdrol wordt vertolkt door Tahar Rahim (Un prophète, The Mauritanian), van wie de eigen ouders ooit van het Algerijnse Oran naar Frankrijk verhuisden. Meer films uit Frankrijk zien? Bekijk onze selectie Franse films.</p>
<p>Te zien tot 14 juli 2025. Net uit het filmtheater.</p>
<p>biografisch, drama/Frankrijk/Frans, Armeens, Engels</p>]]></description>
      <guid>https://picl.nl/films/monsieur-aznavour/</guid>
      <pubDate>Wed, 2 Apr 2025 10:01:10 +0000</pubDate>
    </item>
    <item>
      <title><![CDATA[Sujo]]></title>
      <description><![CDATA[<p>Aangrijpende coming-of-age over de zoon van een berucht Mexicaans kartel</p>
<p><img src='https://picl.nl/wp-content/uploads/2025/02/Sujo_st_1_jpg_sd-low.jpeg'/></p>
<p>Veel films over drugsbendes richten zich op het grillige leven van de bendeleden, maar zelden wordt de impact op het thuisfront belicht. Sujo vertelt het verhaal van de jonge Sujo, wiens vader Josue deel uitmaakt van een beruchte bende. Na de dood van zijn vader voedt zijn tante hem in isolement op, ver weg van de verleidingen van de onderwereld. Maar kan hij de verleidingen weerstaan? De jonge Sujo heeft geen flauw idee wat zijn vader Josue voor de kost doet. Dat mag hij ook niet weten, want Josue is betrokken bij een Mexicaans drugskartel. Wanneer Josue op een dag wordt doodgeschoten door een rivaliserend bendelid, vangt zijn tante de vierjarige Sujo op. Ze besluit hem in isolement op te voeden, ver weg van de samenleving, in een afgelegen hut. Zo hoopt ze hem een eerlijke kans op een betere toekomst te geven. Maar de verleidingen van de lokale misdaad en de hardnekkige machocultuur blijken moeilijk te weerstaan. Sujo, een aangrijpend coming-of-age drama van het Mexicaanse regisseursduo Astrid Rondero en Fernanda Valadez, won de Grote Juryprijs voor Beste Wereldcinema op het Sundance-festival. Een hoopvol verhaal dat laat zien dat zoons op de weg naar volwassenheid niet altijd in de voetsporen van criminele vaders hoeven te stappen.</p>
<p>Te zien tot 14 juli 2025. Nu ook te zien in het filmtheater.</p>
<p>drama/Mexico/Spaans</p>]]></description>
      <guid>https://picl.nl/films/sujo/</guid>
      <pubDate>Wed, 2 Apr 2025 10:01:10 +0000</pubDate>
    </item>
    <item>
      <title><![CDATA[Emilia Pérez]]></title>
      <description><![CDATA[<p>Campy, origineel en genre-overschrijdend melodrama over misdaad en gender</p>
<p><img src='https://picl.nl/wp-content/uploads/2024/10/Emilia-P-rez_st_1_jpg_sd-low.jpg'/></p>
<p>Tijdens het afgelopen filmfestival van Cannes wist regisseur Jacques Audiard het publiek te imponeren met Emilia Pérez, een gedurfde mix van misdaad, musical en komedie. Dit genre-buigende melodrama volgt de beruchte Mexicaanse drugsbaas Manitas, een transvrouw die tijdens haar transitie wordt bijgestaan door de vastberaden advocate Rita. De film sleepte afgelopen Oscars 2 gouden beeldjes in de wacht en heeft al 4 Golden Globes op zak, waaronder die voor Beste Film. Het drugsgeweld teistert Mexico, een probleem waar advocate Rita Moro al jaren tegen vecht zonder veel succes. Ze krijgt zelden de kans om daadwerkelijk verschil te maken en fungeert vaak alleen als juridisch assistent. Maar wanneer ze wordt benaderd door de beruchte drugsbaas Manitas del Monte, verandert alles. Manitas vraagt Rita om haar bij te staan in haar transitie naar vrouw, zodat ze verder kan leven als Emilia Pérez. Aan Rita de taak om deze operatie succesvol af te ronden en ervoor te zorgen dat niemand, maar dan ook niemand dit komt te weten. De film werd met veel enthousiasme ontvangen in Cannes. Niet alleen sleepte de film daar de Queer Palm in de wacht, ook het uitmuntende acteerwerk van de vier vrouwelijke hoofdrolspelers – Karla Sofía Gascón, Zoe Saldana, Selena Gomez en Adriana Paz – werd bekroond. Gezamenlijk ontvingen zij de Award voor Beste Actrice. Regisseur Jacques Audiard maakte eerder onder meer Les Olympiades, The Sisters Brothers en De Rouille et d’Os.</p>
<p>Te zien tot 19 mei 2025. Net uit het filmtheater.</p>
<p>drama/Frankrijk, VS en Mexico/Spaans</p>]]></description>
      <guid>https://picl.nl/films/emilia-perez/</guid>
      <pubDate>Wed, 2 Apr 2025 10:01:11 +0000</pubDate>
    </item>
    <item>
      <title><![CDATA[Small Things Like These]]></title>
      <description><![CDATA[<p>Indringend drama met Cillian Murphy over misstanden in de katholieke kerk in Ierland</p>
<p><img src='https://picl.nl/wp-content/uploads/2025/01/Small-Things-Like-These_st_2_jpg_sd-low.jpg'/></p>
<p>Na te hebben samengewerkt aan de hitserie Peaky Blinders (2013-2022) sloegen de Vlaamse regisseur Tim Mielants en Oscarwinnaar Cillian Murphy nogmaals de handen ineen. In het indringende drama Small Things Like These zien we Murphy nu als een gevoelige en zwijgzame Ierse kolenboer, die halverwege de jaren tachtig misstanden in de zogenaamde Magdalena-kloosters ontdekt. Ierland, jaren 80. Het kleine havenstadje waar kolenhandelaar Bill Furlong (Cillian Murphy) woont, wordt gecontroleerd door de katholieke kerk. Terwijl de man hard werkt om zijn gezin te onderhouden, ontdekt hij verontrustende geheimen in een tuchthuis dat wordt gerund door de katholieke Magdalenazusters onder leiding van Sister Mary (Emily Watson). Hier worden ‘gevallen’ vrouwen en meisjes uitgebuit en mishandeld in de wasserijen. Door de onthullingen wordt Furlong ook geconfronteerd met zijn eigen verleden en gedwongen zijn stilzwijgen te doorbreken. Small Things Like These is gebaseerd op de gelijknamige bestseller van Claire Keegan. Het is niet de eerste keer dat haar werk verfilmd wordt: haar roman Foster werd gebruikt voor The Quiet Girl (2022). De Vlaamse filmmaker Tim Mielants kun je kennen van de populaire serie Peaky Blinders, waarvoor hij zes afleveringen regisseerde. Ook maakte hij De Patrick (2019) en Wil (2023). Hoofdrolspeler Cillian Murphy is bekend van Oppenheimer (2023), waarvoor hij een Oscar won.</p>
<p>Te zien tot 30 juni 2025. Net uit het filmtheater.</p>
<p>boekverfilming, drama/Ierland/Engels</p>]]></description>
      <guid>https://picl.nl/films/small-things-like-these/</guid>
      <pubDate>Wed, 2 Apr 2025 10:01:11 +0000</pubDate>
    </item>
    <item>
      <title><![CDATA[Onder het Maaiveld]]></title>
      <description><![CDATA[<p>Docu over het leven in onze bodem, van de makers van De Nieuwe Wildernis</p>
<p><img src='https://picl.nl/wp-content/uploads/2025/03/Onder-het-Maaiveld_st_19_jpg_sd-high_EMS-FILMS_5f3b7ad931c9ee84b23b0d186ce2d627.jpg'/></p>
<p>In slechts één theelepel gezonde grond leven meer wezens dan er mensen op aarde zijn. Een fascinerende wereld vol wortels, wormen, schimmels en bacteriën, die zich vlak onder onze voeten bevindt maar grotendeels ongezien blijft. En dus gingen de makers van De Nieuwe Wildernis en De Wilde Stad ondergronds: welke wezens gaan er zoal schuil in onze bodem? Je ontdekt het in de fascinerende natuurdocu Onder het Maaiveld. We weten steeds meer en meer over de wereld om ons heen. Maar het stukje aarde dat zich direct onder onze voeten bevindt blijft voor velen onbekend. Best gek, want het vormt de basis van ons bestaan op aarde; de bodem zorgt voor waterzuivering, voor het opslaan van koolstof en het recyclen van voedingsstoffen. Gezond bodemleven is essentieel voor de verduurzaming van voedselproductie en helpt ons in de strijd tegen klimaatverandering. En dus nemen de makers van Onder het Maaiveld je mee op een fascinerende reis die de microscopische wereld onder het aardoppervlak tot leven brengt. We volgen een groepje stedelingen die, op een stukje grond buiten de grote stad een experiment aangaat: boerenland wordt omgetoverd tot een moestuin. Ineens komen de dieren, vogels en insecten terug, niet alleen bij de tuin, maar in de hele omgeving. Meer docu’s zien? Bekijk onze selectie documentaires.</p>
<p>Te zien tot 14 juli 2025. Net uit het filmtheater.</p>
<p>documentaire, natuurfilm/Nederland/Nederlands</p>]]></description>
      <guid>https://picl.nl/films/onder-het-maaiveld/</guid>
      <pubDate>Wed, 2 Apr 2025 10:01:12 +0000</pubDate>
    </item>
    <item>
      <title><![CDATA[Megalopolis]]></title>
      <description><![CDATA[<p>Een groots spektakel van Francis Ford Coppola, waaraan hij meer dan 40 jaar werkte</p>
<p><img src='https://picl.nl/wp-content/uploads/2024/12/Megalopolis_st_1_jpg_sd-low_2024-Caesar-Film-LLC-All-Rights-Reserved.jpg'/></p>
<p>Francis Ford Coppola is een van de grootste filmmakers aller tijden, bekend van films als The Godfather en Apocalypse Now. Hoewel hij op zijn lauweren zou kunnen rusten, is de 85-jarige cineast nog steeds niet klaar met films maken. Al sinds de jaren 80 werkt hij aan Megalopolis, maar telkens stuitte hij op financiële obstakels. Na mislukte pogingen in 2001 en 2007, slaagde hij er in 2019 eindelijk in de middelen te vinden om zijn ambitie waar te maken. Het resultaat is een groots, complex spektakel waarin Coppola de val van het Romeinse Rijk hervertelt. Megalopolis speelt zich af in New Rome, een fictieve stad in een denkbeeldig modern Amerika. De visionaire kunstenaar Cesar Catilina (Adam Driver) droomt van een utopische toekomst, terwijl burgemeester Franklyn Cicero (Giancarlo Esposito) vasthoudt aan een wereld van hebzucht, conflict en persoonlijke belangen. Cicero’s dochter Julia (Nathalie Emmanuel) raakt echter wel geïnspireerd door Cesars idealen. Zal de stad werkelijkheid worden? De productie van Megalopolis kostte ruim 120 miljoen dollar, waarvan Coppola het grootste deel zelf financierde. Het ambitieuze resultaat verdeelde zowel de pers als het publiek, maar misschien was dat precies de bedoeling. Met Megalopolis wilde hij de verschillende wereldcrises belichten, zoals het ineenstorten van democratie, de opkomst van fascisme en de door mensen veroorzaakte rampen. De gigantische sterrencast bestaat onder meer uit Adam Driver (Marriage Story, Paterson, Ferrari), Shia LaBeouf (The Peanut Butter Falcon), Aubrey Plaza (The White Lotus) en Oscarwinnaar Jon Voight.</p>
<p>Te zien tot 14 juli 2025. Net uit het filmtheater.</p>
<p>drama/VS/Engels</p>]]></description>
      <guid>https://picl.nl/films/megalopolis/</guid>
      <pubDate>Wed, 2 Apr 2025 10:01:12 +0000</pubDate>
    </item>
    <item>
      <title><![CDATA[The Outrun]]></title>
      <description><![CDATA[<p>Saoirse Ronan is fenomenaal als de gebroken Rona, die terugkeert naar Schotland</p>
<p><img src='https://picl.nl/wp-content/uploads/2024/11/The-Outrun_st_2_jpg_sd-low-1680x704.jpg'/></p>
<p>In 2016 verscheen de Britse bestseller ‘The Outrun’ (in Nederland als ‘De uitweer’), van de Schotse journaliste Amy Liptrot. Openhartig deelt ze hierin haar herinneringen aan haar jeugd op de Schotse Orkney-eilanden, haar jaren vol drugs en drank in Londen en haar terugkeer naar huis. De Duitse Nora Fingscheidt verfilmde het verhaal, met in de hoofdrol een fenomenale Saoirse Ronan (Lady Bird, Little Women). Na tien jaar in Londen te hebben gewoond, komt de 29-jarige Rona tot de conclusie komt dat haar leven vol drank en drugs haar niet meer vervult. Ze worstelt met een vernietigende hang naar alcohol en ziet maar één uitweg: terugkeren naar haar geboortegrond, de Schotse Orkney-eilanden. Daar, omgeven door ongerepte natuur, probeert ze een nuchter en teruggetrokken leven op te bouwen en de band met haar ouders te herstellen. Maar het verleden, zo ontdekt ze, kun je niet zomaar achter je laten. The Outrun ging in wereldpremière op het Sundance Festival en werd geselecteerd voor het Filmfestival van Berlijn, waar vooral de acteerprestaties van de viervoudig Oscargenomineerde, Iers-Amikeraanse actrice Saoirse Ronan hoge ogen gooiden. Eerder speelde zij onder meer in Lady Bird en Little Women en met deze nieuwste film lijkt een vijfde Oscarnominatie vrijwel zeker.</p>
<p>Te zien tot 12 mei 2025. Net uit het filmtheater.</p>
<p>drama/Verenigd Koninkrijk/Engels</p>]]></description>
      <guid>https://picl.nl/films/the-outrun/</guid>
      <pubDate>Wed, 2 Apr 2025 10:01:13 +0000</pubDate>
    </item>
    <item>
      <title><![CDATA[Grand Tour]]></title>
      <description><![CDATA[<p>Dit betoverende liefdesepos balanceert meesterlijk tussen werkelijkheid en fictie</p>
<p><img src='https://picl.nl/wp-content/uploads/2025/02/Grand-Tour_st_2_jpg_sd-low_2024-Uma-Pedra-No-Sapato-Vivo-film-Shellac-Sud-Cine-ma-Defacto.jpg'/></p>
<p>Het Birma van 1917, in de laatste dagen van het Brits kolonialisme, vormt het decor voor een betoverende docufictie van de Portugese regisseur Miguel Gomes. Door unieke documentairebeelden te combineren met een klassieke liefdesverhaal, creëert Gomes een film over liefde en verlies die naadloos laveert tussen werkelijkheid en fictie. Een uniek stukje cinema die de grens tussen documentaire en drama knap vervaagt. In het Birma van 1917, het huidige Myanmar, is het een bijzondere dag voor de Britse ambtenaar Edward. Want zijn verloofde Molly arriveert vandaag vanuit Londen, waarna ze direct in het huwelijksbootje stappen. Maar wanneer ze aankomt, is Edward spoorloos verdwenen. Edward kreeg op het laatste moment koudwatervrees en besloot een reis door Japan, China, Thailand, Singapore en de Filippijnen te maken. Molly ziet zijn vertrek als een uitdaging, dus reist ze hem vastberaden en vol optimisme achterna. Ondertussen begint Edward zich steeds meer af te vragen wat zijn leven eigenlijk voorstelt – een melancholie begint hem te overmannen. Het meeslepende en complexe Grand Tour van de Portugese regisseur Miguel Gomes ging in première op het Filmfestival van Cannes, waar het bekroond werd met de prijs voor Beste Regie. Hij schreef dit liefdesepos samen met zijn creatieve en levenspartner Maureen Fazendeiro: een verhaal dat zich beweegt tussen droom en werkelijkheid, deels in kleur en deels in zwart-wit.</p>
<p>Te zien tot 7 juli 2025. Nu ook te zien in het filmtheater.</p>
<p>drama/Portugal, Italië en Frankrijk/Portugees, Mandarijn, Thai, Frans, Birmaans, Vietnamees, Filipijns, Japans</p>]]></description>
      <guid>https://picl.nl/films/grand-tour/</guid>
      <pubDate>Wed, 2 Apr 2025 10:01:14 +0000</pubDate>
    </item>
    <item>
      <title><![CDATA[Half Moon]]></title>
      <description><![CDATA[<p>Ontroerende docu over een Syrische klarinettist op zoek naar zijn (muzikale) roots</p>
<p><img src='https://picl.nl/wp-content/uploads/2025/02/Half-Moon_st_1_jpg_sd-low.jpg'/></p>
<p>De virtuoze klarinettist en componist Kinan Azmeh woont in ballingschap in New York. Hij werd geboren in Damascus, maar moest na het uitbreken van de burgeroorlog in Syrië zijn thuisland verlaten. In de periode die volgt zoekt Azmeh naar zingeving en de betekenis van ’thuis’. Kan muziek een antwoord zijn op oorlogsgeweld? Dit elegante, melancholische portret verkent de rol die kunst kan spelen bij het vormen van identiteit en gemeenschap. De Syrische componist en klarinettist Kinan Azmeh is door de oorlog afgesneden geraakt van zijn thuisland. Voor Kinan is het maken van muziek meer dan kunst; het is een ‘act of freedom’ en een manier om culturele tradities en zijn Syrische identiteit levend te houden. Op zoek naar zingeving reist hij de wereld rond voor concerten met andere musici en ontwikkelt zijn unieke improviserende componeerstijl. Energieke optredens worden afgewisseld met intiemere scènes waarin Azmeh thuis werkt, tijd doorbrengt met zijn gezin en zijn jonge zoon kennis laat maken met zijn artistieke en culturele erfgoed. Half Moon is de nieuwe documentaire van Frank Scheffer, meester van het kunstenaarsportret. Het is een muzikale reis door het leven van Kinan, verweven met de complexe geschiedenis van zijn thuisland. Door muziek te maken verkent hij verlies, hoop en de verbindende kracht van muziek, terwijl hij probeert de essentie van zijn thuisland te vangen en behouden. Meer docu’s zien? Bekijk onze selectie documentaires.</p>
<p>Te zien tot 14 juli 2025. Nu ook te zien in het filmtheater.</p>
<p>documentaire/Nederland/Engels, Arabisch</p>]]></description>
      <guid>https://picl.nl/films/half-moon/</guid>
      <pubDate>Wed, 2 Apr 2025 10:01:14 +0000</pubDate>
    </item>
    <item>
      <title><![CDATA[How To Make Millions Before Grandma Dies]]></title>
      <description><![CDATA[<p>Deze ongekende publiekshit uit Azië is een ontroerend verhaal over familie</p>
<p><img src='https://picl.nl/wp-content/uploads/2025/01/How-to-Make-Millions-Before-Grandma-Dies_st_1_jpg_sd-low.jpg'/></p>
<p>Niet eerder trok een Thaise film zoveel bezoekers naar de bioscoop. In heel Zuidoost-Azië is de film een megahit en je snapt meteen waarom: het onroerende en tragikomische How to Make Millions Before Grandma Dies raakt de kern van wat familierelaties zo mooi én ingewikkeld maakt. In het bruisende Bangkok ontvouwt zich verhaal over een kleinzoon en zijn oma, die na jaren opnieuw naar elkaar toe groeien. Wanneer de oma van de luie, werkeloze gamer M (Putthipong Assaratanakul) ziek wordt, realiseert hij zich dat hij niet veel aandacht aan haar heeft besteed. In een poging het contact met haar te herstellen en daarmee aanspraak te maken op haar erfenis, gaat hij voor haar zorgen. Maar naarmate ze meer tijd samen doorbrengen, ontstaat er langzaam maar zeker een verrassende band die de brug slaat tussen twee totaal verschillende generaties. How to Make Millions Before Grandma Dies is het debuut van Pat Boonnitipat. De film breekt in Azië alle records en is de bestverkopende Thaise film aller tijden. Het universele verhaal roert de vele kijkers zo tot tranen, dat zij massaal emotionele video’s van zichzelf delen op TikTok voor en na het kijken van de film. Met in de hoofdrol de populaire Thaise zanger Putthipong Assaratanakul (aka Billkin), met meer dan drie miljoen volgers op Instagram.</p>
<p>Te zien tot 16 juni 2025. Net uit het filmtheater.</p>
<p>On Demand: streaming/ online/Thailand/Thai</p>]]></description>
      <guid>https://picl.nl/films/how-to-make-millions-before-grandma-dies/</guid>
      <pubDate>Wed, 2 Apr 2025 10:01:15 +0000</pubDate>
    </item>
    <item>
      <title><![CDATA[The Apprentice]]></title>
      <description><![CDATA[<p>Ali Abbasi's zwartkomische portret van de opkomst van Donald Trump</p>
<p><img src='https://picl.nl/wp-content/uploads/2024/11/The-Apprentice_st_2_jpg_sd-low_Copyright-APPRENTICE-PRODUCTIONS-ONTARIO-INC-PROFILE-PRODUCTIONS-2-APS-TAILORED-FILMS-LTD-2023.jpg'/></p>
<p>Het zal niemand zijn ontgaan dat Donald Trump eind vorig jaar opnieuw de Amerikaanse presidentsverkiezing won. Er zijn maar weinig mensen die momenteel zo vaak besproken worden als hij. Ongetwijfeld is hij de meest idiosyncratische president van Amerika — genoeg voer voor een biopic. De Iraans-Deense regisseur Ali Abbasi zoomt met The Apprentice in op de jonge jaren van Trump, en laat zien hoe hij onder mentor Roy Cohn de meedogenloze man werd die we vandaag de dag kennen. Ontving twee Oscarnominaties. “Altijd aanvallen, alles ontkennen en nooit je verlies toegeven.” Dat zijn de drie beginselen die een jonge Donald Trump leert van zijn mentor Roy Cohn — een invloedrijke en geslepen advocaat die al drie keer werd aangeklaagd. Het zijn de jaren 70 en 80 in Amerika, een groezelige wereld vol corruptie, macht en bedrog. Een ietwat onzekere maar ambitieuze Trump wil meedoen met de grote vastgoedjongens van Manhattan. Onder de vleugels van zijn mentor zet hij zijn eerste stappen in de snelle zakenwereld en bouwt hij de basis van zijn imperium uit. Al snel overvleugelt de leerling de mentor. Het zwartkomische The Apprentice gaat over corruptie, deceptie en de drang naar macht. Uiteraard dreigde Trumps campagneteam om juridische stappen te zetten na de première in Cannes. De jonge Trump wordt overtuigend gespeeld door Sebastian Stan, die onlangs ook een transformatie onderging voor zijn rol in A Different Man. Jeremy Strong (bekend van hit-serie Succession) vertolkt Cohn en Maria Bakalova (speelde o.a. in Halina Reijns Bodies Bodies Bodies) speelt Ivana Trump. De regie is in handen van Ali Abbasi, die eerder Holy Spider en Gräns regisseerde.</p>
<p>Te zien tot 7 juli 2025. Net uit het filmtheater.</p>
<p>biografisch, drama/VS, Canada, Ierland en Denemarken/Engels</p>]]></description>
      <guid>https://picl.nl/films/the-apprentice/</guid>
      <pubDate>Wed, 2 Apr 2025 10:01:16 +0000</pubDate>
    </item>
    <item>
      <title><![CDATA[Caught by the Tides]]></title>
      <description><![CDATA[<p>Decennia omspannend liefdesverhaal en blik op een constant veranderend China</p>
<p><img src='https://picl.nl/wp-content/uploads/2025/02/Caught-by-the-Tides_st_3_jpg_sd-low_X-STREAM-PICTURES.jpg'/></p>
<p>De Chinese regisseur Jia Zhang-ke (Ash is the Purest White, Still Life) heeft in de afgelopen twee decennia tien speelfilms en vier documentaires gemaakt. Tijdens de coronapandemie was filmen in China lastig, dus besloot hij een nieuwe film te construeren uit grotendeels bestaand materiaal. Het resultaat is Caught by the Tides: een twintig jaar omspannend liefdesverhaal, dat ook een bijzondere blik op een constant veranderend China biedt. In de Chinese stad Datong verdient Qiaoqiao haar brood als zangeres en danseres in een nachtclub. Daar ontmoet ze de clubmanager Guao Bin, met wie ze een relatie begint. Maar hun liefde kent een abrupt einde wanneer Guao Bin naar een andere provincie vertrekt. Hij belooft haar dat ze bij hem mag komen wonen zodra hij genoeg geld heeft verdiend, maar daarna blijft het stil. Vijf jaar later besluit Qiaoqiao naar hem op zoek te gaan. Haar reis leidt haar door een gebied waar dorpen en steden verdwijnen voor de aanleg van een gigantische dam. Maar hoe dieper ze doordringt in dit veranderende landschap, hoe duidelijker het wordt: Guao Bin lijkt voorgoed verdwenen. Caught by the Tides is zowel een reflectie van regisseur Jia Zhang-ke op zijn oeuvre als een portret van een land dat in korte tijd razendsnel is gegroeid. In de hoofdrol schittert Jia Zhang-ke’s muze en echtgenote, Tao Zhao, die we in de film daadwerkelijk twintig jaar ouder zien worden. Jia Zhang-ke stelde de film samen uit scènes uit zijn eerdere films, ongebruikt beeldmateriaal en nieuw opgenomen fragmenten.</p>
<p>Te zien tot 7 juli 2025. Nu ook te zien in het filmtheater.</p>
<p>drama/China/Mandarijn, Chinees</p>]]></description>
      <guid>https://picl.nl/films/caught-by-the-tides/</guid>
      <pubDate>Wed, 2 Apr 2025 10:01:17 +0000</pubDate>
    </item>
    <item>
      <title><![CDATA[Secrets & Lies]]></title>
      <description><![CDATA[<p>Prijswinnende klassieker over de reünie van een dochter en haar biologische moeder</p>
<p><img src='https://picl.nl/wp-content/uploads/2025/02/Secrets-Lies-re-release-_st_6_jpg_sd-low_Photo-by-Simon-Mein-e1738760242199.jpg'/></p>
<p>In 1996 verscheen Secrets & Lies, de veelgeprezen dramakomedie van de Britse regisseur Mike Leigh. Een succesvolle zwarte vrouw spoort na het overlijden van haar adoptiemoeder haar biologische moeder op en ontdekt tot haar schrik dat zij een witte fabrieksarbeidster uit een armoedige Londense wijk is. Dit hartverwarmende verhaal over familie en klassenverschillen won de Gouden Palm en ontving 7 Oscarnominaties. In aanloop naar Mike Leighs nieuwste film Hard Truths nu opnieuw in de filmtheaters te zien. De 27-jarige Hortense groeit op bij haar zwarte adoptieouders, in de overtuiging dat haar biologische ouders dezelfde achtergrond delen. Tot ze ontdekt dat haar biologische moeder, Cynthia, een witte vrouw uit de arbeidersklasse is – een onthutsende onthulling. Voor Cynthia is de confrontatie minstens zo heftig: niet alleen duikt haar dochter uit het niets op – ze blijkt ook nog eens een succesvolle optometrist te zijn. Tijdens een familiebarbecue lopen de emoties hoog op en drijven diepgewortelde vooroordelen en klassentegenstellingen naar de oppervlakte. Alleen radicale eerlijkheid kan de familie bij elkaar brengen. Tijdens het Filmfestival van Cannes in 1996 won Secrets & Lies de prijs voor Beste Film en werd Brenda Blethyn (Cynthia) uitgeroepen tot Beste Actrice. Later werden zowel Blethyn als Marianne Jean-Baptiste (Hortense) bij de Oscars genomineerd voor respectievelijk Beste Actrice en Beste Vrouwelijke Bijrol. Secrets & Lies wordt beschouwd als een hoogtepunt in Mike Leighs rijke oeuvre over gewone mensen in de Britse klassenmaatschappij.</p>
<p>Te zien tot 30 juni 2025. Nu ook te zien in het filmtheater.</p>
<p>drama/Verenigd Koninkrijk en Frankrijk/Engels</p>]]></description>
      <guid>https://picl.nl/films/secrets-lies/</guid>
      <pubDate>Wed, 2 Apr 2025 10:01:17 +0000</pubDate>
    </item>
    <item>
      <title><![CDATA[Bird]]></title>
      <description><![CDATA[<p>Sociaal-realistisch sprookje van Andrea Arnold, met Barry Keoghan en Franz Rogowski</p>
<p><img src='https://picl.nl/wp-content/uploads/2024/11/Bird_st_3_jpg_sd-low.jpg'/></p>
<p>De Britse cineast Andrea Arnold weet als geen ander schoonheid te vangen in de meest uitzichtloze situaties. Haar nieuwste film Bird is daarop geen uitzondering. Arnold neemt je mee naar een troosteloze buitenwijk van Kent; de woonplek van de 12-jarige Bailey. Bailey is op zichzelf aangewezen en ontsnapt vaak aan de chaos thuis, op zoek naar rust in de natuur. Daar ontmoet ze de raadselachtige man Bird, met wie ze een bijzondere band opbouwt. Bailey (Nykiya Adams) woont samen met haar vader Bug (Barry Keoghan) in een kraakpand. Bug probeert het heus wel als vader, maar heeft door zijn aanstaande huwelijk met Kayleigh weinig aandacht voor zijn dochter. Ook Bailey’s moeder is bezig met andere zaken, namelijk haar nieuwe vriend Skate. Tijdens een van haar wandelingen ontmoet Bailey de merkwaardige Bird (Franz Rogowski). De twee raken bevriend en ontdekken al snel dat ze elkaar meer nodig hebben dan ze dachten. Andrea Arnold bevestigt met Bird opnieuw waarom zij tot de belangrijkste Britse filmmakers van nu behoort. De film, die haar kenmerkende sociaal-realisme combineert met een vleugje magie, ging in première op Cannes, waar Arnold eerder drie keer de prestigieuze Juryprijs in ontvangst mocht nemen (o.a. voor American Honey).</p>
<p>Te zien tot 23 juni 2025. Net uit het filmtheater.</p>
<p>drama/Verenigd Koninkrijk/Engels</p>]]></description>
      <guid>https://picl.nl/films/bird/</guid>
      <pubDate>Wed, 2 Apr 2025 10:01:18 +0000</pubDate>
    </item>
    <item>
      <title><![CDATA[Parasite]]></title>
      <description><![CDATA[<p>Meeslepende en veelgeprezen zwarte komedie over klasseverschillen in Zuid-Korea</p>
<p><img src='https://picl.nl/wp-content/uploads/2020/03/Parasite_st_4_jpg_sd-high-1680x1120.jpg'/></p>
<p>De werkloze Ki-taek en zijn gezin leven in een krappe woning een arm bestaan. Ze raken bijzonder gefascineerd door de rijke familie Park en zien mogelijkheden om van hun luxueuze bestaan te profiteren. Na het overweldigende succes van Parasite komt Bong Joon Ho na zes jaar met nieuw werk, het grensverleggende Mickey 17 met Robert Pattinson in de hoofdrol. Vanaf 6 maart is Mickey 17 te zien in de filmtheaters. Ter voorbereiding kun je Parasite nu opnieuw bekijken op Picl als onderdeel van de Regie Voorafjes. Het gezin probeert langzaam maar zeker zijn intrede te doen tot het leven van de familie en heeft daarbij geen moeite met een paar leugentjes om eigen bestwil. Een onverwacht voorval gooit echter roet in het eten, waardoor ze alles op alles moeten zetten om hun nieuwe leven in stand te houden. Parasite was zes keer genomineerd voor een Oscar en verzilverde er vier, waaronder die voor Beste Film en Beste Regisseur. Nooit eerder won een niet-Engelstalige film de prijs voor Beste Film.</p>
<p>Te zien tot 26 mei 2025. Net uit het filmtheater.</p>
<p>drama/Zuid-Korea/Koreaans</p>]]></description>
      <guid>https://picl.nl/films/parasite/</guid>
      <pubDate>Wed, 2 Apr 2025 10:01:18 +0000</pubDate>
    </item>
    <item>
      <title><![CDATA[Favoriten]]></title>
      <description><![CDATA[<p>Lieve docu over een cultureel diverse klas in Wenen en haar ambitieuze lerares</p>
<p><img src='https://picl.nl/wp-content/uploads/2025/02/Favoriten_st_3_jpg_sd-low.jpg'/></p>
<p>Juf Ilkay geeft les op de grootste basisschool van Wenen. De kinderen in haar klas komen uit de meest uiteenlopende landen en spreken niet allemaal Duits. Terwijl Ilkay haar leerlingen zo goed als mogelijk ondersteunt, bespreken ze ook allerlei onderwerpen die in Europa de boel op scherp zetten. Het resultaat is een hoopvol portret dat nog maar eens laat zien dat één leerkracht het verschil kan maken. Favoriten is de nieuwste documentaire van de Oostenrijkse filmmaker Ruth Beckermann. Favoriten is een van de meest cultureel diverse buurten in Wenen. Hier volgen we Ilkay, een ambitieuze basisschoollerares, en haar klas van kinderen tussen de zeven en tien jaar. Ilkay is vastbesloten om een inclusieve, ondersteunende en veilige omgeving voor de kinderen te creëren. De meerderheid van de kinderen spreekt thuis geen Duits, sommige families zijn getraumatiseerd door oorlogservaringen en velen worden geconfronteerd met discriminatie. Ondanks de weinige middelen van het onderwijssysteem, navigeert Ilkay haar klas met zorg door dagelijkse avonturen, nederlagen en overwinningen. Het resultaat is een verbazingwekkend vrolijk portret van een kleine gemeenschap die de complexiteiten van de hedendaagse Europese samenleving weerspiegelt. Favoriten is een ode aan de kindertijd, waarbij het werk van opvoeders en het levenslange leren binnen en buiten het klaslokaal wordt gevierd. De Oostenrijke filmmaker Ruth Beckermann maakte eerder onder meer Mutzenbacher (2022) en The Waldheim Waltz (2018). Meer docu’s zien? Bekijk onze selectie documentaires.</p>
<p>Te zien tot 23 juni 2025. Nu ook te zien in het filmtheater.</p>
<p>documentaire/Oostenrijk/Duits</p>]]></description>
      <guid>https://picl.nl/films/favoriten/</guid>
      <pubDate>Wed, 2 Apr 2025 10:01:18 +0000</pubDate>
    </item>
    <item>
      <title><![CDATA[Kneecap]]></title>
      <description><![CDATA[<p>Aanstekelijke mix van humor, drugs en geweld, waarin Iers hiphoptrio zichzelf speelt</p>
<p><img src='https://picl.nl/wp-content/uploads/2025/01/Kneecap_st_1_jpg_sd-low.jpg'/></p>
<p>Het Noord-Ierse hiphoptrio Kneecap heeft sinds 2017 een enorme schare trouwe fans opgebouwd. Met hun controversiële teksten in het Iers rappen ze over een uitgaansleven vol seks, drugs en alcohol én over anti-Britse sentimenten. In deze biopic van Rich Peppiatt duiken we in het ontstaan van de band en spelen de bandleden op voortreffelijke wijze zichzelf. “Elk woord Iers dat je spreekt, is als een kogel afgevuurd voor Ierse vrijheid,” leert Naoise als kind van zijn vader. Later brengt het lot hem en zijn vriend Liam Óg samen met de de verveelde muziekleraar JJ. Het blijkt het begin van een ongekende Ierse hiphopact. Rappend in hun moedertaal breekt het rebelse raptrio Kneecap in Belfast door en worden ze al snel het boegbeeld van een burgerrechtenbeweging die als doel heeft de Ierse taal te redden. Terwijl de discussie hierover in de publieke arena losbarst, doen politie en politici hun uiterste best het anarchistische trio de mond te snoeren. In deze razend originele seks-, drugs- en hiphopbiopic speelt Kneecap zichzelf en laten ze een wereldwijde strijdkreet horen ter verdediging van hun cultureel erfgoed. De band dankt zijn naam aan het ‘corrigerende’ knieschot dat de IRA tijdens ‘The Troubles’ uitdeelde aan verraders en overtreders van door de IRA bepaalde normen en waarden. Kneecap is de Ierse inzending voor de aankomende Oscars.</p>
<p>Te zien tot 23 juni 2025. Net uit het filmtheater.</p>
<p>drama, komedie/Ierland/Engels, Iers-Gaelisch</p>]]></description>
      <guid>https://picl.nl/films/kneecap/</guid>
      <pubDate>Wed, 2 Apr 2025 10:01:19 +0000</pubDate>
    </item>
    <item>
      <title><![CDATA[Here]]></title>
      <description><![CDATA[<p>Grensverleggend verhaal over liefde, geluk en het leven, met Tom Hanks en Robin Wright</p>
<p><img src='https://picl.nl/wp-content/uploads/2025/01/Here_st_1_jpg_sd-low.jpg'/></p>
<p>In deze reünie van de makers én sterren van Forrest Gump gebeurt iets bijzonders: vanuit één perspectief volgen we eeuwenlang het dagelijks leven in een Amerikaanse huiskamer. Het is een concept dat voor het eerst verscheen in Richard McGuire’s gelijknamige, baanbrekende graphic novel. In Here wordt dat idee vertaald naar film, met Tom Hanks en Robin Wright in de hoofdrol (die met AI digitaal werden verjongd). Het resultaat is zowel een inkijkje in de levens van alledaagse mensen als een reflectie op de Amerikaanse geschiedenis. Vanaf één plek in New England (Verenigde Staten) wordt de geschiedenis van deze locatie verteld: van de prehistorische wildernis tot het thuis dat het vormde voor de verschillende generaties die er door de jaren heen woonden. Terwijl het gezichtspunt steeds hetzelfde blijft, trekt de Amerikaanse geschiedenis zich voorbij. Centraal staan Margaret, Richard en hun familie. We zien hen verliefd worden, kinderen krijgen, feestdagen vieren en oud worden. Bekroond regisseur Robert Zemeckis (bekend van kaskrakers als Forrest Gump en Cast Away) baseerde Here op de geprezen gelijknamige graphic novel van Richard McGuire, dat oorspronkelijk uit 1989 stamt en in 2014 in een definitieve versie verscheen. Tom Hanks (A Beautiful Day in the Neighborhood, A Man Called Otto) en Robin Wright (House of Cards, Wonder Woman-franchise) vervullen de hoofdrollen in dit verhaal over liefde, verlies, geluk en het leven, dat allemaal hier plaatsvindt.</p>
<p>Te zien tot 30 juni 2025. Net uit het filmtheater.</p>
<p>drama/VS/Engels</p>]]></description>
      <guid>https://picl.nl/films/here-robert-zemeckis/</guid>
      <pubDate>Wed, 2 Apr 2025 10:01:19 +0000</pubDate>
    </item>
    <item>
      <title><![CDATA[Merckx]]></title>
      <description><![CDATA[<p>Portret van de levende legende Eddy Merckx, de grootste wielrenner aller tijden</p>
<p><img src='https://picl.nl/wp-content/uploads/2025/02/Merckx_st_12_jpg_sd-low.jpg'/></p>
<p>Vijf Rondes van Frankrijk, vijf Giro’s, drie WK’s, een Vuelta en een heleboel klassiekers: tussen 1967 en 1975 won Eddy Merckx alles wat er te winnen viel. In minder dan een decennium groeide hij uit tot het ultieme icoon van de wielersport, bijgenaamd ‘de kannibaal’. Maar hoe meer hij won, hoe meer de bewondering omsloeg in verdeeldheid. Hoe blijf je fietsen als adoratie plaatsmaakt voor haat? In Merckx volgen we het buitengewone parcours van de grootste wielrenner aller tijden, die dit jaar zijn tachtigste verjaardag viert. ‘De kannibaal’ werd hij genoemd, omdat hij bij elke wedstrijd zijn concurrenten met huid en haar leek te verslinden. De Belgische wielerlegende Eddy Merckx won tussen 1967 en 1975 alles wat er op de fiets te winnen viel. In minder dan een decennium groeide hij uit tot het ultieme icoon van de wielersport. Regisseurs Christophe Hermans en Boris Tilquin bieden een nieuwe, frisse blik op het fenomeen Merckx. In deze documentaire, compleet samengesteld uit archiefbeelden, komen uiteraard alle hoogte-en dieptepunten uit zijn vaak beschreven carrière langs. Maar Merckx is méér dan een opsomming van overwinningen en valpartijen. Het soms nooit eerder vertoonde materiaal schetst óók een uitzonderlijk tijdsgewricht waarin de wielersport in transitie was. Er ontstaat een gelaagd portret van een man met een unieke veerkracht. Waar komt die wil om zichzelf alsmaar te overtreffen vandaan? Hoe bleef hij fietsen toen adoratie omsloeg naar verdeeldheid? Hermans en Tilquin tonen zo de inspirerende mens achter de legende, en vertellen een universeel verhaal over wilskracht en hoe je daarmee de grootste obstakels kunt overwinnen. Meer docu’s zien? Bekijk onze selectie documentaires.</p>
<p>Te zien tot 30 juni 2025. Nu ook te zien in het filmtheater.</p>
<p>documentaire/België/Frans, Nederlands, Italiaans</p>]]></description>
      <guid>https://picl.nl/films/merckx/</guid>
      <pubDate>Wed, 2 Apr 2025 10:01:19 +0000</pubDate>
    </item>
    <item>
      <title><![CDATA[La Prisonnière de Bordeaux]]></title>
      <description><![CDATA[<p>Isabelle Huppert schittert in dit drama over onwaarschijnlijke vriendschap</p>
<p><img src='https://picl.nl/wp-content/uploads/2025/02/La-Prisonni-re-de-Bordeaux_st_1_jpg_sd-low-1680x704.jpg'/></p>
<p>Met Isabelle Huppert weet je wat je kunt verwachten: krachtig en meeslepend acteerwerk. Dat komt perfect tot uiting in het maatschappelijke drama La Prisonnière de Bordeaux, waarin twee vrouwen een onverwachte vriendschap ontwikkelen tijdens hun bezoeken aan de gevangenis, waar hun echtgenoten vastzitten. Hafia Herzi, Hupperts tegenspeler, is daarbij geenszins minder voortreffelijk. De rijke, witte Alma en de arme Noord-Afrikaanse Mina lijken aanvankelijk niets gemeen te hebben, behalve één overeenkomst: hun echtgenoten zitten allebei in de gevangenis. Alma kan haar man zonder problemen elke week bezoeken, terwijl Mina bij de ingang wordt geweigerd. Tijdens de wekelijkse bezoeken ontmoeten de vrouwen elkaar, en er ontstaat een band. Al snel biedt Alma Mina aan om samen met haar twee jonge kinderen bij haar in te trekken. Wat volgt is een bijzondere vriendschap tussen twee vrouwen die maatschappelijk ver van elkaar verwijderd zijn. Zoals altijd levert Isabelle Huppert (Elle, L’avenir, The Piano Teacher) een indrukwekkende performance, maar haar tegenspeelster, de voortreffelijke Hafsia Herzi als Mina, is minstens even indrukwekkend. La Prisonnière de Bordeaux gaat niet alleen over klassentegenstellingen, maar bevat ook een sterke feministische dimensie, met thema’s als vrouwenemancipatie en vrouwelijke solidariteit.</p>
<p>Te zien tot 23 juni 2025. Nu ook te zien in het filmtheater.</p>
<p>drama/Frankrijk/Frans</p>]]></description>
      <guid>https://picl.nl/films/la-prisonniere-de-bordeaux/</guid>
      <pubDate>Wed, 2 Apr 2025 10:01:19 +0000</pubDate>
    </item>
    <item>
      <title><![CDATA[A Different Man]]></title>
      <description><![CDATA[<p>Bijtende satire over schoonheidsidealen en jezelf accepteren zoals je bent</p>
<p><img src='https://picl.nl/wp-content/uploads/2024/11/A-Different-Man_st_1_jpg_sd-low_©Matt-Infante-Courtesy-of-A24.jpg'/></p>
<p>De New Yorkse Edward heeft een aangeboren aandoening, waardoor zijn gezicht erg misvormd is. Het maakt het verwezenlijken van zijn droom – acteur worden – een heel stuk lastiger. Een experimentele ingreep om zijn uiterlijk drastisch te veranderen lijkt de uitweg. Maar zijn nieuwe droomgezicht verandert al snel in een nachtmerrie wanneer hij de rol misloopt waar hij perfect voor leek te zijn. A Different Man zit vol prikkelende ideeën over uiterlijk versus innerlijk, over de maskers die we opzetten, en over hoe de wereld anders naar ons kijkt dan wij naar onszelf. Tot nu toe kreeg de ambitieuze, maar verlegen Edward alleen kleine rolletjes in bedrijfsfilms. Om zijn acteerkansen te vergroten, ondergaat hij een radicale ingreep die hem in een knappe man moet veranderen. Er verandert vervolgens veel in zijn leven – en toch blijft alles verontrustend hetzelfde. Hoewel zijn uiterlijk compleet veranderd is, is hij nog steeds niet wie hij wil zijn. Wanneer zijn nieuwe buurvrouw (Renate Reinsve) een toneelstuk schrijft over het leven van de oude Edward, lijkt Edward perfect voor de rol. Toch gaat de rol niet naar hem maar naar Oswald, een man met dezelfde aangeboren aandoening die compleet anders in het leven staat. A Different Man werd zeer goed ontvangen op de Berlinale, waar acteur Sebastian Stan werd bekroond met een Zilveren Beer voor Beste Hoofdrol. Stan onderging dit jaar nog een andere radicale transformatie voor een rol: hij speelt ook Donald Trump in The Apprentice. De rol van Oswald wordt gespeeld door Adam Pearson, een activist voor representatie van mensen met een fysieke afwijking. Hij werd vooral bekend door zijn bijrol in Under the Skin (2013) van Jonathan Glazer (The Zone of Interest).</p>
<p>Te zien tot 16 juni 2025. Net uit het filmtheater.</p>
<p>horror, komedie, thriller/VS/Engels</p>]]></description>
      <guid>https://picl.nl/films/a-different-man/</guid>
      <pubDate>Wed, 2 Apr 2025 10:01:20 +0000</pubDate>
    </item>
    <item>
      <title><![CDATA[Julie Zwijgt]]></title>
      <description><![CDATA[<p>Subtiel drama over een jong tennistalent wiens coach wordt beschuldigd van misbruik</p>
<p><img src='https://picl.nl/wp-content/uploads/2025/02/Julie-Zwijgt_st_1_jpg_sd-low.jpg'/></p>
<p>In het #MeToo-tijdperk worden gevoelige onderwerpen rondom misbruik vaak overschaduwd door sensatie en ophef in de media. Julie Zwijgt, een ingetogen drama over een jong tennistalent wiens coach van misbruik wordt beschuldigd, biedt met een kalme en zwijgzame vertelstijl ruimte voor een genuanceerde benadering. De film is de Belgische Oscarinzending en won vijf Ensors (de belangrijkste filmprijs in Vlaanderen). Het leven van de 15-jarige Julie staat als veelbelovend tennistalent volledig in het teken van sport. Wanneer haar coach, die haar naar de top bracht, plotseling wordt geschorst, start de club een onderzoek. Terwijl iedereen wordt ondervraagd, blijft Julie oorverdovend stil. In zijn eerste langspeelfilm verkiest regisseur Leonardo van Dijk verstilling en ruimte boven drama en actie. Op subtiele wijze werpt hij licht op de innerlijke wereld van een jong meisje dat in stilte een complexe strijd levert. Julie Zwijgt sluit zich aan bij een recente trend binnen de Belgische cinema, die gekenmerkt wordt door een ingetogen, observerende vertelstijl: een onopgesmukt realisme dat het onuitsprekelijke tracht te vangen in beelden (Here, Close, De Acht Bergen). Julie Zwijgt werd bekroond op het Filmfestival van Cannes én is de officiële Belgische inzending voor de Academy Awards.</p>
<p>Te zien tot 23 juni 2025. Nu ook te zien in het filmtheater.</p>
<p>drama/België en Zweden/Nederlands, Frans</p>]]></description>
      <guid>https://picl.nl/films/julie-zwijgt/</guid>
      <pubDate>Wed, 2 Apr 2025 10:01:21 +0000</pubDate>
    </item>
    <item>
      <title><![CDATA[When The Light Breaks]]></title>
      <description><![CDATA[<p>In 24 uur beleeft de IJslandse Una de hoogte- en dieptepunten van het leven</p>
<p><img src='https://picl.nl/wp-content/uploads/2025/01/When-The-Light-Breaks_st_3_jpg_sd-low.jpg'/></p>
<p>Tussen twee zonsondergangen in, op een lange zomerdag in IJsland, wordt de jonge kunststudente Una geconfronteerd met de uitersten van het leven. Ze heeft een geheime relatie met Diddi, die eigenlijk nog samen is met Klara. Terwijl Diddi onderweg is om het uit te maken, gebeurt er een tragisch ongeluk dat alles verandert. When The Light Breaks is de vierde speelfilm van Rúnar Rúnarsson. Hoe gek Una en Diddi ook op elkaar zijn, de relatie moet nog even geheim blijven, want Diddi moet eerst naar Klara toe om het uit te maken. Maar onderweg naar Klara gebeurt er iets vreselijks: hij belandt in een tunnelbrand, waarbij vele doden vallen en ook hij omkomt. Het nieuws over de brand bereikt al gauw Una’s school, en vele uren van onzekerheid volgen. Als bevestigd wordt dat Diddi tot de slachtoffers behoort, stort haar wereld in. Diddi’s vrienden komen samen om elkaar te steunen, en Una sluit zich bij hen aan. Het kost haar moeite om een plek in de groep te vinden, vooral wanneer Klara verschijnt. In het aangrijpende en veelgeprezen When The Light Breaks schetst regisseur Rúnar Rúnarsson een indringend portret van rouw en verdriet. Op een genuanceerde manier laat hij zien dat rouw een diep persoonlijk proces is, waarin iedereen op zijn eigen manier met verlies omgaat.</p>
<p>Te zien tot 16 juni 2025. Nu ook te zien in het filmtheater.</p>
<p>drama/IJsland, Nederland, Kroatië en Frankrijk/IJslands</p>]]></description>
      <guid>https://picl.nl/films/when-the-light-breaks/</guid>
      <pubDate>Wed, 2 Apr 2025 10:01:21 +0000</pubDate>
    </item>
    <item>
      <title><![CDATA[Miséricorde]]></title>
      <description><![CDATA[<p>Absurde thriller vol onderdrukte verlangens en geheimen op het Franse platteland</p>
<p><img src='https://picl.nl/wp-content/uploads/2025/01/Mis-ricorde_st_1_jpg_sd-low-1680x704.jpg'/></p>
<p>Na de succesvolle erotische thriller L’inconnu du lac (2013) bereikt een nieuwe film van Alain Guiraudie de Nederlandse filmtheaters. In Miséricorde keert een knappe jongeman terug naar zijn dorp, wat voor nogal wat opschudding zorgt en verborgen verlangens doet oplaaien. Wanneer er een moord wordt gepleegd, is de ravage compleet. Zo ontstaat een gedurfde film die begint als een duitstere, psychologische thriller en langzaamaan vorm krijgt als een absurde tragikomedie. Jérémie, een stuurloze eenling, keert terug naar zijn slaperige geboortedorp om de uitvaart bij te wonen van zijn vroegere baas, de bakker. Dat hij na lange afwezigheid terugkeert, veroorzaakt opschudding in de kleine gemeenschap: terwijl weduwe Martine en de plaatselijke priester al snel gefascineerd door hem raken, moet Martine’s zoon Vincent niets van hem hebben. De spanning tussen de twee mannen loopt hoog op als Jérémie niet van plan blijkt te vertrekken. Wanneer Vincent plotseling zelf verdwijnt, komt Jérémie in een wanhopige situatie terecht – tot hij zich realiseert dat zijn charme de weg naar zijn verlossing kan zijn. Miséricorde is een zwartkomisch misdaaddrama dat zindert van religieuze huichelarij, onderdrukte seksuele verlangens en sinistere motieven. Op geheel eigen wijze en tegelijkertijd geïnspireerd door grootmeesters als François Ozon en Alfred Hitchcock toont Guiraudie een onconventionele kijk op thema’s als leven en dood, verlangen en schaamte. Miséricorde ging in première in Cannes en werd vervolgens laaiend ontvangen door de internationale filmpers.</p>
<p>Te zien tot 9 juni 2025. Nu ook te zien in het filmtheater.</p>
<p>zwarte komedie/Frankrijk en Spanje/Frans</p>]]></description>
      <guid>https://picl.nl/films/misericorde/</guid>
      <pubDate>Wed, 2 Apr 2025 10:01:22 +0000</pubDate>
    </item>
    <item>
      <title><![CDATA[Waarom Wettelen]]></title>
      <description><![CDATA[<p>Dimitri Verhulst debuteert als regisseur in deze absurde, zwartkomische roadmovie</p>
<p><img src='https://picl.nl/wp-content/uploads/2025/01/Waarom-Wettelen_st_2_jpg_sd-low.jpg'/></p>
<p>De Vlaamse auteur Dimitri Verhulst, bekend van o.a. ‘De helaasheid der dingen’, neemt een nieuwe wending in zijn carrière en maakt zijn debuut als regisseur met Waarom Wettelen. Deze surrealistische zwarte komedie volgt een excentriek gezelschap dat te voet op pad gaat om de overleden Christine te begraven in het onbekende dorp Wettelen. Maar waarom in godsnaam in Wettelen? Wanneer Christine overlijdt, laat haar notaris haar laatste wens achter: begraven worden in het onbekende Vlaamse dorpje Wettelen. Dit tot grote verbazing van haar man en kinderen: waar ligt dat überhaupt? Waarom Wettelen? Tijdens de traditionele begrafenistocht, eveneens nauwkeurig vastgelegd in haar wilsbeschikking, komen onverwachte geheimen boven water. Niemand lijkt echt te weten wie Christine was, en oude intriges dreigen het gezelschap uit elkaar te drijven. Wanneer ze bij de rustplaats aankomen wordt duidelijk dat de familiebanden voorgoed zijn veranderd. De kenmerkende humor die zijn boeken doordrenkt is ook in Verhulsts debuutfilm volop aanwezig. Begrafenisondernemers rijden beschonken in een afgekeurde lijkwagen, bij een uitvaart wordt een legendarische diarree-aanval herdacht, en bij een lesbisch huwelijk wordt tijdens een frikandellenbuffet de ’tettendans’ opgevoerd. Hoe absurd ook, in de wereld van Verhulst schuilt er altijd iets herkenbaars.</p>
<p>Te zien tot 2 juni 2025. Net uit het filmtheater.</p>
<p>drama, zwarte komedie/België/Vlaams</p>]]></description>
      <guid>https://picl.nl/films/waarom-wettelen/</guid>
      <pubDate>Wed, 2 Apr 2025 10:01:23 +0000</pubDate>
    </item>
    <item>
      <title><![CDATA[Nesjomme]]></title>
      <description><![CDATA[<p>Vooroorlogs Joods Amsterdam komt tot leven in deze ontroerende montage</p>
<p><img src='https://picl.nl/wp-content/uploads/2024/12/Nesjomme_st_3_jpg_sd-low.jpg'/></p>
<p>Prijswinnend filmmaker Sandra Beerends (Ze noemen me Baboe) brengt de ‘nesjomme’ – de ziel – van Joods Amsterdam tot leven. Dat doet ze door talloze getuigenissen en rijk archiefmateriaal uit het interbellum te verbinden aan het fictieve personage Rusha, een jonge Joodse vrouw. Het maakt van Nesjomme een meeslepende en ontroerende ervaring. We volgen Rusha in de periode tussen de twee wereldoorlogen. Haar verhaal wordt verteld door brieven aan haar naar Nederlands-Indië geëmigreerde broer Max, waarin ze haar leven in de Jodenbuurt beschrijft, haar familie en de veranderingen in de stad. Zo ontstaat een kleurrijk portret van de Joodse gemeenschap – van trotse diamantbewerkers, sjacherende handelaren en populaire cabaretiers tot sociale hervormers zoals wethouder De Miranda tot de ondernemers achter iconen als de Bijenkorf en Tuschinski. Nesjomme toont de rijke bijdrage van de Joodse gemeenschap aan Amsterdam. Het optimisme na de Eerste Wereldoorlog wordt op de proef gesteld door economische depressie, de opkomst van het fascisme en de Tweede Wereldoorlog. Tegen deze achtergrond groeit Rusha uit van een jong meisje tot een zelfstandige vrouw die haar eigen keuzes moet maken. Meer docu’s zien? Bekijk onze selectie documentaires.</p>
<p>Te zien tot 5 mei 2025. Nu ook te zien in het filmtheater.</p>
<p>documentaire/Nederland/On Demand: streaming/ online</p>]]></description>
      <guid>https://picl.nl/films/nesjomme/</guid>
      <pubDate>Wed, 2 Apr 2025 10:01:23 +0000</pubDate>
    </item>
    <item>
      <title><![CDATA[Tegendraads]]></title>
      <description><![CDATA[<p>Historisch drama over verboden liefde tijdens de Twentse 'spaghettirellen'</p>
<p><img src='https://picl.nl/wp-content/uploads/2025/01/Tegendraads_st_7_jpg_sd-low_Photo-by-Mark-de-Blok.jpg'/></p>
<p>In de zomer van 1961 liep in Twente de spanning hoog op: tijdens de zogenoemde ‘spaghettirellen’ kregen wantrouwende Twentse jongeren het aan de stok met de Italiaanse gastarbeiders, die zich gediscrimineerd voelden. Het vormt de achtergrond voor het verhaal van Tegendraads. In deze film van Ben Sombogaart (Knielen op een bed violen & De storm) volgen we Johanna, een jonge vrouw die droomt van een carrière als modeontwerper. Wanneer zij de Italiaanse Francesco ontmoet, begint voor haar een persoonlijke evolutie. Het slaperige Oldenzaal van 1961 wordt opgeschud door de komst van een grote groep Italiaanse werknemers die zijn opgeroepen om de snel groeiende textielindustrie van extra handen te voorzien. De Italianen werken hard, klagen niet en stelen de harten van de Twentse meisjes. Ondertussen is de jonge arbeidster Johanna op zoek naar vrijheid en probeert ze tegen de maatschappelijke verhoudingen in hogerop te komen. De groeiende spanningen tussen de Twentenaren en de nieuwkomers leiden uiteindelijk tot de historische ‘spaghettirellen’. Samen met haar nieuwe geliefde Francesco bevindt Johanna zich in het oog van de storm. De Nederlandse regisseur Ben Sombogaart maakte eerst naam met een aantal jeugdfilms, waaronder Het zakmes (1993) (bekroond met het Gouden Kalf voor Beste Regie en de Cinekid Film Award). Na de Oscargenomineerde film De Tweeling (2002) richtte hij zich op speelfilms voor volwassenen. Zijn Kruistocht in spijkerbroek (2006) won het Gouden Kalf voor Beste Film. Meer films van eigen bodem zien? Bekijk onze selectie Nederlandse films.</p>
<p>Te zien tot 23 juni 2025. Net uit het filmtheater.</p>
<p>drama/Nederland/Nederlands</p>]]></description>
      <guid>https://picl.nl/films/tegendraads/</guid>
      <pubDate>Wed, 2 Apr 2025 10:01:24 +0000</pubDate>
    </item>
    <item>
      <title><![CDATA[Des Teufels Bad]]></title>
      <description><![CDATA[<p>Onheilspellend Oostenrijks drama, over een jonge vrouw, moederschap en waanzin</p>
<p><img src='https://picl.nl/wp-content/uploads/2025/01/Des-Teufels-Bad_st_4_jpg_sd-low_Ulrich-Seidl-Filmproduktion-Heimatfilm.jpg'/></p>
<p>Dat deze film uit Oostenrijk gebaseerd is op historische feiten, maakt het verhaal des te schrijnender. In de 18e eeuw brachten depressieve vrouwen kinderen om het leven om zo zelf de doodstraf te krijgen. Kinderen gingen immers altijd naar de hemel en zelfdoding was de grootst mogelijke zonde. Des Teufels Bad neemt ons mee in de realiteit van één van die vrouwen, Agnes, en maakt haar ervaringen knap invoelbaar. Een duister en onthutsend drama over geloof, moederschap en waanzin. Oostenrijk, 18de eeuw. De diepgelovige en hoogsensitieve Agnes nog maar net getrouwd als blijkt dat ze zich niet thuis voelt in de wereld van haar man: een kleine vissersgemeenschap ver weg van haar familie. De emotioneel kille dagen die bestaan uit werk, klusjes en verwachtingen, worden haar al snel teveel. Agnes trekt zich steeds verder terug. Haar eigen restricties worden alsmaar beklemmender, haar melancholie extremer. Al snel lijkt haar enige uitweg schokkend gewelddadig te zijn. Regisseursduo Veronika Franz en Severin Fiala maakte eerder de zeer succesvolle horrorfilm Ich Seh, Ich Seh (2014), die een Amerikaanse remake kreeg als Goodnight Mommy. Hierna maakten zij The Lodge (2019).</p>
<p>Te zien tot 16 juni 2025. Net uit het filmtheater.</p>
<p>drama, thriller/Oostenrijk/Duits</p>]]></description>
      <guid>https://picl.nl/films/des-teufels-bad/</guid>
      <pubDate>Wed, 2 Apr 2025 10:01:24 +0000</pubDate>
    </item>
    <item>
      <title><![CDATA[Emmanuelle]]></title>
      <description><![CDATA[<p>Feministische remake van de erotische klassieker uit 1974, met Noémie Merlant</p>
<p><img src='https://picl.nl/wp-content/uploads/2024/11/Emmanuelle_st_1_jpg_sd-low.jpg'/></p>
<p>In 1967 zorgde Emmanuelle Arsan voor veel opschudding met haar erotische roman Emmanuelle: een verhaal vol lust, verlangen en seks. Regisseur Just Jaeckin waagde zich in 1974 aan een gedurfde filmadaptatie met Sylvia Kristel, die wereldwijd een groot succes werd. Een halve eeuw later blaast Audrey Diwan het verhaal nieuw leven in: een moderne hervertelling door een vrouwelijke maker, met een moderne, feministische blik en Noémie Merlant in de hoofdrol. Emmanuelle koestert een diep verlangen naar het genot dat ze ooit kende, maar al lang geleden is kwijtgeraakt. Wanneer haar man, een diplomaat gestationeerd in Azië, op zakenreis naar Hongkong vertrekt, besluit ze hem achterna te reizen. In een luxe hotel heeft ze een aantal sensuele ontmoetingen, waaronder met Kei, een mysterieuze man die haar voortdurend ontwijkt maar haar toch blijft prikkelen. Audrey Diwan, die vorig jaar in Venetië de Gouden Leeuw won met het abortusdrama L’Événement, geeft in haar versie van Emmanuelle een feministische herinterpretatie aan de softpornoklassieker uit 1976. Met een hedendaagse female gaze herinterpreteert ze het hoofdpersonage, waarbij ze de thematiek van seksualiteit, intimiteit en vrijheid een eigentijdse invulling geeft. Hoofdrolspeler Noémie Merlant werd bekend door haar rol in Portrait de la jeune fille en feu (2019). Daarna speelde ze onder meer in Les Olympiades (2021) en Une année difficile (2023).</p>
<p>Te zien tot 2 juni 2025. Net uit het filmtheater.</p>
<p>drama/Frankrijk/Frans, Engels</p>]]></description>
      <guid>https://picl.nl/films/emmanuelle/</guid>
      <pubDate>Wed, 2 Apr 2025 10:01:25 +0000</pubDate>
    </item>
    <item>
      <title><![CDATA[Le Royaume]]></title>
      <description><![CDATA[<p>Maffiadrama dat spanning en emotie mengt tot een krachtig vader-dochterportret</p>
<p><img src='https://picl.nl/wp-content/uploads/2025/01/Le-Royaume_st_1_jpg_sd-low.jpg'/></p>
<p>Het ruige Franse eiland Corsica is het decor van Le Royaume, een spannend misdaaddrama waarin maffiageweld en een vader-dochterrelatie centraal staan. Tiener Lesia probeert haar weg naar volwassenheid te vinden en een band op te bouwen met haar vader, maar bevindt zich in het oog van een gewelddadige Corsicaanse karteloorlog. De grote spil in al dit grove geweld: haar vader Pierre-Paule… Na de dood van haar moeder woont de 15-jarige Lesia bij haar tante op Corsica. Haar vader Pierre-Paule ziet ze soms, maar een ontmoeting plannen is lastig. Niemand mag weten waar hij verblijft, en als ze samen zijn, wordt hij voortdurend bewaakt. Wat weet ze eigenlijk over hem? Daar komt ze langzaamaan achter wanneer er een gewelddadige machtsstrijd tussen rivaliserende bendes uitbreekt. Gaandeweg beseft Lesia wat voor man haar vader eigenlijk is en waarmee hij zijn brood verdient. Hoe gevaarlijk hij ook is, Lesia blijft van hem houden. Le Royaume is het debuut van Julien Colonna, een Franse reclamefilmer van Corsicaanse afkomst. Na de première op Cannes werd de film geprezen om zijn inventieve mix van Europees misdaaddrama en de subtiele psychologische verkenning van de vader-dochterrelatie. Ook de cast kreeg lof: vooral het debuut van Ghjuvanna Benedetti als Lesia maakte indruk, maar ook het authentieke spel van de grotendeels non-professionele acteurs.</p>
<p>Te zien tot 26 mei 2025. Nu ook te zien in het filmtheater.</p>
<p>drama, thriller/Frankrijk/Frans</p>]]></description>
      <guid>https://picl.nl/films/le-royaume/</guid>
      <pubDate>Wed, 2 Apr 2025 10:01:26 +0000</pubDate>
    </item>
    <item>
      <title><![CDATA[Lee]]></title>
      <description><![CDATA[<p>Kate Winslet als onverschrokken oorlogsfotograaf Lee Miller tijdens de WOII</p>
<p><img src='https://picl.nl/wp-content/uploads/2024/11/Lee_st_13_jpg_sd-low.jpg'/></p>
<p>De Amerikaanse Lee Miller (1907-1977) was in de jaren 20 een bekend model en maakte later de overstap naar fotografie. Dat ze tijdens de Tweede Wereldoorlog ook oorlogscorrespondent was voor Vogue heeft ze altijd verzwegen. Tot haar zoon na haar dood een doos met oude foto’s vond en er een boek over schreef. Het werd de inspiratie voor deze biopic, met een overtuigende Kate Winslet in de hoofdrol. Na een succesvolle carrière als model en mode-icoon gaat Lee Miller tijdens de Tweede Wereldoorlog aan de slag als een onverschrokken oorlogsfotograaf. Ze legt de gruwelen van de oorlog vast voor de Vogue, van de soldaten aan de frontlinies tot de verschrikkingen van de concentratiekampen. Hierbij toont ze niet alleen de wreedheid van de oorlog, maar ook de veerkracht van de slachtoffers. Maar hiervoor betaalt een hoge persoonlijke prijs, waarbij ze wordt geconfronteerd met een trauma uit haar verleden. Oscarwinnares Kate Winslet (Titanic, The Reader) speelt niet alleen de legendarische Lee Miller, maar produceerde de film ook. Andere rollen zijn weggelegd voor o.a. Alexander Skarsgård (The Northman), Marion Cotillard (Annette) Josh O’Connor (La Chimera). De regie is in handen van Ellen Kuras, die eerder furore maakte als cinematograaf van o.a. Eternal Sunshine of the Spotless Mind.</p>
<p>Te zien tot 5 mei 2025. Net uit het filmtheater.</p>
<p>biografisch, drama/VS/Engels</p>]]></description>
      <guid>https://picl.nl/films/lee/</guid>
      <pubDate>Wed, 2 Apr 2025 10:01:27 +0000</pubDate>
    </item>
    <item>
      <title><![CDATA[Spencer]]></title>
      <description><![CDATA[<p>Een fenomenale Kristen Stewart speelt Lady Di tijdens de laatste kerst voor de scheiding</p>
<p><img src='https://picl.nl/wp-content/uploads/2021/12/Spencer_st_3_jpg_sd-low.jpg'/></p>
<p>Het huwelijk van Prinses Diana en Prins Charles is al lang bekoeld. Ondanks geruchten over affaires en een echtscheiding gaan de kerstfestiviteiten door op het landgoed van de koningin in Sandringham; Diana kent het spel. De Chileense filmmaker Pablo Larraín verbeeldt het op fenomenale wijze in Spencer, met Kristen Stewart in de hoofdrol. Omdat zijn nieuwste film Maria – over Maria Callas, gespeeld door Angelina Jolie – vanaf 13 februari te zien is, is Spencer opnieuw op Picl te zien als Regie Voorafje. Spencer speelt zich af tijdens deze cruciale kerstdagen in de vroege jaren 90 waarin prinses Diana besluit dat haar liefdeloze huwelijk met prins Charles niet werkt. Ze zal moeten afwijken van het pad dat voor haar was uitgestippeld als toekomstige koningin. Spencer is een verbeelding van wat er gebeurd zou kunnen zijn tijdens die paar noodlottige dagen. De regie is in handen van de veelbekroonde regisseur Pablo Larraín. Eerder maakte hij onder meer Jackie, die werd genomineerd voor drie Oscars. Steven Knight (Peaky Blinders en Locke) verzorgde het script. Met in de hoofdrollen een fenomenale Kristen Stewart, Sean Harris, Sally Hawkins en Timothy Spall.</p>
<p>Te zien tot 5 mei 2025. Net uit het filmtheater.</p>
<p>biografisch, drama/Duitsland, Chili, Verenigd Koninkrijk en VS/Engels</p>]]></description>
      <guid>https://picl.nl/films/spencer/</guid>
      <pubDate>Wed, 2 Apr 2025 10:01:27 +0000</pubDate>
    </item>
    <item>
      <title><![CDATA[I Am Not Your Negro]]></title>
      <description><![CDATA[<p>Monumentale, Oscargenomineerde documentaire over schrijver James Baldwin</p>
<p><img src='https://picl.nl/wp-content/uploads/2025/01/i-am-not-your-negro.jpg'/></p>
<p>In deze monumentale documentaire verbeeldt regisseur Raoul Peck het boek ‘Remember This House’, dat de Amerikaanse schrijver James Baldwin (1924-1987) nooit afmaakte. Het resultaat is een radicaal, actueel onderzoek over ras in Amerika. Genomineerd voor een Oscar en winnaar van vele prijzen. Omdat Raoul Pecks nieuwste film Ernest Cole: Lost and Found vanaf 16 januari in de filmtheaters te zien is, kijk je op Picl I Am Not Your Negro als Regie Voorafje. In 1979 beschreef James Baldwin in een brief aan zijn literaire agent zijn volgende project, ‘Remember This House’. Het zou een revolutionair en persoonlijk boek worden over drie vermoorde vrienden: Malcolm X, Medgar Evers en Martin Luther King jr. Bij Baldwins dood in 1987 waren slechts dertig pagina’s van het manuscript klaar. In I Am Not Your Negro verbeeldt regisseur Raoul Peck het boek dat James Baldwin nooit afmaakte. Het resultaat is een radicaal, actueel onderzoek over ras in Amerika, waarbij Peck gebruik maakt van bijzonder archiefmateriaal en Samuel L. Jackson de teksten van Baldwin uitspreekt. De documentaire is een reis door de zwarte geschiedenis die de Burgerrechtenbeweging uit de jaren zestig verbindt met het huidige #BlackLivesMatter. De film stelt vragen bij de manier waarop Hollywood en de Amerikaanse samenleving met Afro-Amerikanen omgaan en uiteindelijk – via de levens en gewelddadige dood van Malcolm X, Medgar Evers en Martin Luther King jr. – waar Amerika voor staat.</p>
<p>Te zien tot 21 april 2025. Net uit het filmtheater.</p>
<p>documentaire/VS, Frankrijk, België en Zwitserland/Engels</p>]]></description>
      <guid>https://picl.nl/films/i-am-not-your-negro/</guid>
      <pubDate>Wed, 2 Apr 2025 10:01:27 +0000</pubDate>
    </item>
    <item>
      <title><![CDATA[Paradijs]]></title>
      <description><![CDATA[<p>De 16-jarige Noah staat er plots alleen voor met zijn baby. Slotfilm van het NFF</p>
<p><img src='https://picl.nl/wp-content/uploads/2025/01/Paradijs_st_3_jpg_sd-low_Photo-by-Boris-Suyderhoud.jpg'/></p>
<p>Voor de zestienjarige Noah is het opeens gedaan met puber-zijn wanneer zijn ex-vriendin hun baby bij hem op de stoep dropt. Zelf verdwijnt zij spoorloos. Wanneer Noahs oude leventje niet te combineren blijkt met een baby, stapt hij op de brommer en gaat hij op zoek naar haar. Paradijs was de slotfilm van de recentste editie van het Nederlands Film Festival. Ellen ten Damme speelt de rol van Noahs moeder. In één klap wordt Noah de volwassen wereld in geslingerd. Volledig in ontkenning van zijn verantwoordelijkheid en om van zijn probleem af te komen, pakt hij de brommer om met zijn zoontje op zoek te gaan naar de moeder. Met de baby in de draagzak zet hij koers naar zijn ex om het kind terug te geven. Gaandeweg wordt de zoektocht een reis naar verbinding en vaderschap. Regisseur en scenarist Bobbie Koek verwerkte in Paradijs haar eigen ervaringen als puber en als kersverse moeder.</p>
<p>Te zien tot 2 juni 2025. Net uit het filmtheater.</p>
<p>drama/Nederland/Nederlands</p>]]></description>
      <guid>https://picl.nl/films/paradijs/</guid>
      <pubDate>Wed, 2 Apr 2025 10:01:28 +0000</pubDate>
    </item>
    <item>
      <title><![CDATA[Sons]]></title>
      <description><![CDATA[<p>Zenuwslopende Scandinavische gevangenis-thriller over wraak en gerechtigheid</p>
<p><img src='https://picl.nl/wp-content/uploads/2024/10/Sons_st_3_jpg_sd-low-1.jpg'/></p>
<p>Als er iets is wat de Zweedse regisseur Gustav Möller kan, is het je naar het puntje van je stoel brengen. In deze zenuwslopende gevangenisthriller schetst hij een portret van een idealistische gevangenisbewaarder, wiens zachtaardige façade langzaam afbrokkelt wanneer ze een duistere, wraakzuchtige kant in zichzelf ontdekt. Sidse Babett Knudsen, bekend van de hitserie Borgen, vertolkt met verve de rol van gevangenisbewaarder Eva. Eva (Sidse Babett Knudsen) werkt als cipier in een gevangenis. Ze doet haar werk met veel plezier en toewijding, en houdt zich altijd vast aan haar hoge morele principes. Maar dan arriveert er een nieuwe lichting gevangenen, waarin ze een oude bekende herkent: Mikkel (Sebastian Bull). Ze vraagt om een overplaatsing naar zijn zwaarbewaakte afdeling, en niet zonder reden: met Mikkel heeft ze nog een appeltje te schillen. Eva is vastberaden om gerechtigheid te vinden en neemt hiervoor steeds grotere risico’s. Hoe ver kan ze gaan? De Zweedse regisseur Gustav Möller is meester in het creëren van beklemmende settings. Zijn doorbraakfilm The Guilty speelde zich volledig af in de alarmcentrale van een politiekantoor, en in Sons beperkt hij zich tot de verstikkende omgeving van een Deense gevangenis. De film ging in première op het Filmfestival van Berlijn.</p>
<p>Te zien tot 21 april 2025. Net uit het filmtheater.</p>
<p>drama/Denemarken/Deens</p>]]></description>
      <guid>https://picl.nl/films/sons/</guid>
      <pubDate>Wed, 2 Apr 2025 10:01:28 +0000</pubDate>
    </item>
    <item>
      <title><![CDATA[Quand vient l’automne]]></title>
      <description><![CDATA[<p>Melancholisch, herfstachtig familiedrama vol plotwendingen van François Ozon</p>
<p><img src='https://picl.nl/wp-content/uploads/2025/01/Quand-Vient-L-Automne_st_2_jpg_sd-low.jpg'/></p>
<p>Het veelzijdige oeuvre van regisseur François Ozon (Été 85, Tout s’est bien passé) bestrijkt vele filmgenres, maar wat veel van zijn films met elkaar verbindt, zijn de thema’s van verdriet, verlies en vergeving. Deze thema’s voeren ook de boventoon in Quand vient l’automne, een melancholisch en herfstachtig familiedrama vol thrillerachtige plotwendingen over de complexiteit van menselijke relaties. De gepensioneerde Michelle woont in een idyllisch landhuis in een even idyllisch Frans dorp, waar ook haar oude vriendin Marie-Claude zich heeft gevestigd. Op een dag arriveert Valérie, Michelle’s dochter, samen met haar zoon Lucas. Zo stroef als de band tussen moeder en dochter is, zo sterk is die tussen oma en kleinzoon. Alles lijkt zo fijn, totdat een verontrustend incident met giftige paddenstoelen de goede sfeer verstoord. Woedend en bezorgd vertrekt Valérie met Lucas. Michelle blijft achter, verscheurd door schuldgevoelens. Eenzaam belandt ze in een depressie, totdat de zoon van Marie-Claude vrijkomt uit de gevangenis… Ozon gebruikt geen spektakel, maar dropt subtiele hints om de onenigheid tussen moeder en dochter te onthullen, wat de film een thrillerachtige spanning geeft. De hoofdrollen worden vertolkt door Hélène Vincent (81) en Josiane Balasko (74). Hiermee brengt Ozon een eerbetoon aan oudere actrices, die naar zijn mening steeds minder aanwezig zijn de filmindustrie.</p>
<p>Te zien tot 26 mei 2025. Net uit het filmtheater.</p>
<p>drama/Frankrijk/Frans</p>]]></description>
      <guid>https://picl.nl/films/quand-vient-lautomne/</guid>
      <pubDate>Wed, 2 Apr 2025 10:01:29 +0000</pubDate>
    </item>
    <item>
      <title><![CDATA[Torch Song]]></title>
      <description><![CDATA[<p>Muzikaal driehoeksdrama over een ex-popzangeres, haar halfbroer en zijn vriendin</p>
<p><img src='https://picl.nl/wp-content/uploads/2024/12/Torch-Song_st_4_jpg_sd-low-e1737622233155.jpg'/></p>
<p>Wanneer haar moeder overlijdt, besluit de Amerikaanse Liz, ooit popzangeres, haar halfbroer Gabe in Nederland op te zoeken. De komst naar Nederland doet haar goed, want ze wordt eindelijk weer muzikaal geïnspireerd. Maar dat komt vooral door Gabes partner, Joey. Het zet alle relaties flink op scherp. Torch Song ontving de prijs van de Nederlandse Filmkritiek 2024. De flamboyante Liz is een bijzondere persoonlijkheid. Ze is kinderlijk naïef, onvoorspelbaar en weet altijd de aandacht naar zich toe te trekken. Het haalt bij Gabe veel oud zeer naar boven. Hij ziet zichzelf als getalenteerd, aankomend romanschrijver, maar worstelt met onzekerheid en voelt zich door de populariteit van Liz naar de zijlijn gedrongen. Hun verstandhouding raakt nog meer in het nauw als blijkt dat Joey, Gabe’s vriendin, de nieuwe muze van Liz is. Tussen de vrouwen ontvouwt zich een complexe relatie die ieders onafhankelijkheid op de proef stelt. Torch Song ging in première tijdens het Nederlands Film Festival, waar regisseur Jeroen Houben de Prijs van de Nederlandse Filmkritiek in ontvangst nam. Niet alleen trad Houben op als regisseur, hij schreef ook het scenario én componeerde eigenhandig de volledige soundtrack.</p>
<p>Te zien tot 26 mei 2025. Nu ook te zien in het filmtheater.</p>
<p>drama, muziek/Nederland/Engels</p>]]></description>
      <guid>https://picl.nl/films/torch-song/</guid>
      <pubDate>Wed, 2 Apr 2025 10:01:30 +0000</pubDate>
    </item>
    <item>
      <title><![CDATA[Animale]]></title>
      <description><![CDATA[<p>Zinderende drama-western-horror over een jonge, vrouwelijke stierenvechter</p>
<p><img src='https://picl.nl/wp-content/uploads/2025/01/Animale_st_7_jpg_sd-low-1680x703.jpeg'/></p>
<p>In de Zuid-Franse Camargue volgen we de 22-jarige Nejma, die het wil maken als stierenvechter. Tussen de wilde dieren en de mannelijke bewijsdrang staat ze haar mannetje, totdat een mysterieuze stier de ene na de andere collega dood. Voor haar tweede speelfilm Animale mixt de Algerijns-Franse Emma Benestan het sociale drama met western én horror én fantasy. Het zinderende geheel is fraai gefilmd door cinematograaf Ruben Impens, die eerder o.a. aan De acht bergen en Titane werkte. De Camargue, Zuid-Frankrijk – bekend en berucht vanwege het traditionele stierenspel (courses camarguaises, niet te verwarren met stierengevechten). In deze van testosteron barstende arena staat de 22-jarige Nejma haar mannetje. Met veel bravoure daagt ze de stieren uit, om ze steeds weer op tijd te ontwijken. Ze wil niet onderdoen voor de mannen, zowel binnen als buiten de arena. Het is haar grote droom om de naderende jaarlijkse competitie te winnen, maar die lijkt in duigen te vallen wanneer een ontsnapte wilde stier dood en verderf zaait in het gebied. De ene na de andere mannelijke collega van Nejma wordt dood gevonden, maar van het beest zelf is geen spoor te bekennen. Regisseur Emma Benestan groeide op in de Camargue en liet zich voor Animale inspireren door de stierenspelen. Ze wist ook veel lokale stierenvechters bij haar film te betrekken. Animale ging in première tijdens het Cannes filmfestival.</p>
<p>Te zien tot 19 mei 2025. Nu ook te zien in het filmtheater.</p>
<p>drama, fantasie/Frankrijk/Frans</p>]]></description>
      <guid>https://picl.nl/films/animale/</guid>
      <pubDate>Wed, 2 Apr 2025 10:01:31 +0000</pubDate>
    </item>
    <item>
      <title><![CDATA[La Cocina]]></title>
      <description><![CDATA[<p>Tragikomisch en prachtig gefilmd inkijkje in de chaos van een restaurantkeuken</p>
<p><img src='https://picl.nl/wp-content/uploads/2024/11/La-Cocina_st_1_jpg_sd-low.jpg'/></p>
<p>Een kijkje in de keuken, maar dan letterlijk. Net als de populaire serie The Bear dompelt deze film je onder in de chaos van een restaurantkeuken. La Cocina neemt ons mee in de harde realiteit van het keukenpersoneel, vaak illegale immigranten, van een druk eethuis in New York. Een prachtig gefilmde blik op de onzichtbare mensen die ons eten bereiden, maar ook op de voor hen ongrijpbare Amerikaanse droom. Met hoofdrollen voor Rooney Mara en Raúl Briones. The Grill is een druk eethuis op Times Square waar op een gewone vrijdag duizenden gasten worden bediend. Onder het keukenpersoneel wisselen dromen en wanhoop elkaar af, terwijl ieder voor zich een poging doet de ongrijpbare Amerikaanse droom na te jagen. Wanneer er op een dag geld uit de kassa is verdwenen, valt de verdenking op Pedro, een jonge Mexicaanse kok. Pedro is verwikkeld in een stormachtige relatie met Julia, een Amerikaanse serveerster die worstelt met haar eigen verplichtingen. Als hij hoort dat Julia een abortus overweegt, stort Pedro’s wereld in. Tel daar de constante werkstress bij op en de strakke choreografie in de keuken stort volledig in. La Cocina, van de Mexicaanse regisseur Alonso Ruizpalacios, is een enerverend sociaal realistisch drama en een eerbetoon aan de onzichtbare helden in de keuken. De film is gebaseerd op Arnold Wesker’s toneelstuk The Kitchen uit 1957 en ging afgelopen voorjaar in wereldpremière op het filmfestival van Berlijn, waar het een warm onthaal kreeg van de internationale pers.</p>
<p>Te zien tot 28 april 2025. Net uit het filmtheater.</p>
<p>drama/Mexico en VS/Spaans, Engels</p>]]></description>
      <guid>https://picl.nl/films/la-cocina/</guid>
      <pubDate>Wed, 2 Apr 2025 10:01:31 +0000</pubDate>
    </item>
    <item>
      <title><![CDATA[Ernest Cole: Lost and Found]]></title>
      <description><![CDATA[<p>Portret van de Zuid-Afrikaanse Ernest Cole, die het leven onder apartheid fotografeerde</p>
<p><img src='https://picl.nl/wp-content/uploads/2025/01/Ernest-Cole_-Lost-and-Found_st_8_jpg_sd-low_Copyright-Ernest-Cole.jpg'/></p>
<p>De Zuid-Afrikaanse fotograaf Ernest Cole (1940-1990) was een van de eersten die de wreedheid van het leven onder apartheid vastlegden. Als fel tegenstander van het systeem ging hij in 1966 in ballingschap naar New York, waar hij zowel de nieuwe vrijheden als het versneden racisme documenteerde. Na zijn dood raakte zijn werk verloren, tot in 2018 duizenden van zijn negatieven werden teruggevonden. De Oscargenomineerde regisseur Raoul Peck (I Am Not Your Negro) brengt Cole’s leven en werk tot leven in de docu Ernest Cole: Lost and Found. In 1967 verscheen Coles baanbrekende fotoboek ‘House of Bondage’, een aangrijpende weergave van hoe het leven tijdens de apartheid eruit zag voor Zwarte Zuid Afrikanen zoals hij. De wereld reageerde geschokt. In de VS bleef hij zwarte gemeenschappen vastleggen, zowel in stedelijke als rurale gebieden. Helaas erkenden opdrachtgevers zelden de urgentie hiervan: de parallellen die hij zag met het racisme in zijn eigen land werden allerminst op prijs gesteld. Na zijn dood werd lang gedacht dat zijn negatieven verloren waren gegaan, totdat in 2018 60.000 onbekende negatieven werden teruggevonden. De Haïtiaanse filmmaker Raoul Peck brengt met Ernest Cole: Lost and Found een krachtig eerbetoon aan de fotograaf. De film toont zowel Cole’s afschuw van de apartheid als zijn leven in vrijwillige ballingschap in New York. Op het filmfestival van Cannes won de documentaire de L’Oeil d’or voor beste documentaire. Zijn eerdere, Oscargenomineerde film I Am Not Your Negro is nu ook op Picl te zien als Regie Voorafje. Meer docu’s zien? Bekijk onze selectie documentaires.</p>
<p>Te zien tot 19 mei 2025. Nu ook te zien in het filmtheater.</p>
<p>documentaire/VS/Engels</p>]]></description>
      <guid>https://picl.nl/films/ernest-cole-lost-and-found/</guid>
      <pubDate>Wed, 2 Apr 2025 10:01:32 +0000</pubDate>
    </item>
    <item>
      <title><![CDATA[Witte Flits]]></title>
      <description><![CDATA[<p>Aangrijpend verhaal over een echtpaar wiens zoon een euthanasietraject ingaat</p>
<p><img src='https://picl.nl/wp-content/uploads/2024/09/Witte-Flits_st_1_jpg_sd-low-1680x703.jpg'/></p>
<p>Hoe ga je als ouders om met het loslaten van je kind, dat na ondraaglijk psychisch lijden toestemming heeft gekregen voor euthanasie? Deze vraag staat centraal in Witte Flits, het krachtige debuut van Laura Hermanides én de openingsfilm van het Nederlands Film Festival 2024. Een verhaal over het recht op een waardig afscheid en de onvoorwaardelijke liefde van ouders. Al ruim twintig jaar lang wordt de 42-jarige Rick (Sanne den Hartogh) geteisterd door ernstige psychische klachten. De klachten zijn onverdraaglijk en maken zijn leven tot een uitzichtloze hel. Omdat zijn wil om te leven al jarenlang weg is, begon Rick aan een intensief traject voor euthanasie. Voor hem is de verlossing nabij, want die toestemming heeft hij gekregen. Zijn ouders, Aagje (Renée Soutendijk) en Toon (Raymond Thiry), staan voor de onvoorstelbare opgave om hun zoon voorgoed los te laten. Maar hoe steun je je kind in zijn dringende wens om waardig te sterven? In 2013 ontmoette regisseur Laura Hermanides het echtpaar Agnes en Jan, die een jaar eerder hun zoon René verloren. René, die de bijnaam Witte Flits droeg, had door ernstig psychisch lijden gekozen voor euthanasie. In deze film vertelt Hermanides hun aangrijpende verhaal.</p>
<p>Te zien tot 19 mei 2025. Net uit het filmtheater.</p>
<p>drama/Nederland/Nederlands</p>]]></description>
      <guid>https://picl.nl/films/witte-flits/</guid>
      <pubDate>Wed, 2 Apr 2025 10:01:33 +0000</pubDate>
    </item>
    <item>
      <title><![CDATA[Firebrand]]></title>
      <description><![CDATA[<p>Alicia Vikander als zesde vrouw van koning Henry VIII (een geweldige Jude Law)</p>
<p><img src='https://picl.nl/wp-content/uploads/2024/11/Firebrand_st_11_jpg_sd-low.jpg'/></p>
<p>De Engelse koning Henry VIII had zes vrouwen – twee werden verstoten, eentje overleed en twee liet hij onthoofden. Oppassen dus, voor zijn zesde en laatste vrouw Katherine Parr (Alicia Vikander). Wanneer Henry ziek en paranoïde terugkeert uit het buitenland, moet zij vechten voor haar eigen overleven. Het intrigerende kostuumdrama Firebrand laat knap zien hoe Katherine moest maneuvreren aan het hof. Met een geweldige Jude Law als weerzinwekkende koning. Als zesde vrouw van de katholieke Britse vorst Hendrik VIII (1491-1547) probeert de protestantse Katherine Parr invloed uit te oefenen op haar echtgenoot, en daarmee op de rest van het koninkrijk. Wanneer de zieke en paranoïde Hendrik terugkeert van het slagveld, raakt hij zijn grip op de werkelijkheid steeds verder kwijt en richt zijn woede op (protestantse) radicalen. Als hij zelfs Katherine’s jeugdvriendin Anne Askew laat executeren, vecht ze vol angst voor haar huwelijk, en tegelijkertijd voor haar eigen leven. Firebrand, van de Braziliaanse filmmaker Karim Aïnouz, biedt een hedendaagse en feministische blik op de paleis-intriges van het Tudor-tijdperk en de laatste jaren van de beruchte koning Hendrik VIII. De hoofdrollen zijn voor Alicia Vikander (The Danish Girl, Ex Machina) en Jude Law (The New Pope, Sherlock Holmes, The Nest) deze beklemmende geschiedenis opnieuw tot leven.</p>
<p>Te zien tot 28 april 2025. Net uit het filmtheater.</p>
<p>drama, kostuumdrama, thriller/VS/Engels</p>]]></description>
      <guid>https://picl.nl/films/firebrand/</guid>
      <pubDate>Wed, 2 Apr 2025 10:01:33 +0000</pubDate>
    </item>
    <item>
      <title><![CDATA[Confidenza]]></title>
      <description><![CDATA[<p>Intense psychologische thriller over geheimen, vertrouwelijkheid en verraad</p>
<p><img src='https://picl.nl/wp-content/uploads/2024/12/Confidenza_st_2_jpg_sd-low.jpg'/></p>
<p>De gerespecteerde leraar Pietro en zijn briljante, jonge leerling Teresa hebben een hartstochtelijke, maar streng verboden affaire. Na een ruzie stelt Teresa voor dat ze elkaar een geheim toevertrouwen. Een geheim zo gênant of schokkend, dat als het openbaar wordt gemaakt, hun levens zou ruïneren. Maar hoe veilig is dat geheim werkelijk bij de ander? Het Italiaanse Confidenza is gebaseerd op de gelijknamige bestseller van Domenico Starnone. De tijd verstrijkt. Pietro leeft een comfortabel, burgerlijk leven met zijn vrouw en hun twee volwassen dochters. Als schrijver heeft hij aanzienlijke successen behaald en geniet hij van de roem en status die daarmee gepaard gaan. Toch bekruipt hem steeds de angst dat Teresa op een dag onverwachts op de stoep staat en zijn zorgvuldig opgebouwde wereld helemaal overhoop haalt. Het enige wat ze daarvoor hoeft te doen, is haar mond voorbij praten… De Italiaanse regisseur Daniele Luchetti baseerde Confidenza op de gelijknamige bestseller van Domenico Starnone: een psychologisch verhaal over de fragiliteit van vertrouwelijkheid. Het verhaal beweegt heen en weer tussen heden en verleden, waardoor de intensiteit beetje bij beetje wordt opgevoerd, met de muziek van Radiohead-voorman Thom Yorke als verbindend element. Meer films uit Italië zien? Bekijk onze selectie Italiaanse films.</p>
<p>Te zien tot 12 mei 2025. Nu ook te zien in het filmtheater.</p>
<p>drama, thriller/Italië/Italiaans</p>]]></description>
      <guid>https://picl.nl/films/confidenza/</guid>
      <pubDate>Wed, 2 Apr 2025 10:01:34 +0000</pubDate>
    </item>
    <item>
      <title><![CDATA[Als de kraanvogels overvliegen]]></title>
      <description><![CDATA[<p>Meesterlijke Sovjet-klassieker uit 1957 over liefde in oorlogstijd, van Michail Kalatozov</p>
<p><img src='https://picl.nl/wp-content/uploads/2024/12/Als-de-kraanvogels-overvliegen-digitale-restauratie-_st_2_jpg_sd-low-e1734526396904.jpg'/></p>
<p>Eind jaren 50, begin jaren 60 ontstond er een liberaler cultureel klimaat in de Sovjet-Unie. Een nieuwe generatie filmmakers stond op, die zich niet langer richtte op communistische verheerlijking, maar op het alledaagse leven. De periode bracht onder meer filmgrootheid Tarkovski voort, maar ook de in Georgië geboren Michail Kalatozov. Hij maakte internationaal naam met Als de kraanvogels overvliegen (1957) en De brief die nooit verzonden werd (1960). Beide films zijn nu in gerestaureerde versie opnieuw op het grote doek te zien. Bezoek je favoriete filmhuis of bekijk de films hier online. In het oorlogsdrama Als de kraanvogels overvliegen wordt een jong stel gescheiden wanneer de Duitsers de Sovjet-Unie binnenvallen. Hij vertrekt naar het front, zij blijft achter. Het aangrijpende verslag van liefde in oorlogstijden ontving in 1959 de Gouden Palm in Cannes, waar vooral het acteerwerk van steractrice Tatjana Samojlova diepe indruk maakte. De film werd geprezen om de vernieuwende manier waarop het vrouwen, soldaten en individuen afbeeldde: als complexe mensen die moeite hebben hun eigen problemen te relateren aan die van de wereld om hen heen. Kalatozov creëerde samen met de legendarische cameraman Sergej Urusevski en door middel van expressieve montagetechnieken films waarin de innerlijke werelden van zijn personages intens tot uiting kwamen. Als de kraanvogels overvliegen luidde een nieuw artistiek tijdperk in. Het brak met propaganda en de clichématige films die eraan voorafgingen. Eindelijk was er ruimte om de onverwerkte trauma’s van de Grote Vaderlandse Oorlog te behandelen.</p>
<p>Te zien tot 12 mei 2025. Nu ook te zien in het filmtheater.</p>
<p>digitale restauratie, drama, klassieker/Sovjet Unie/Russisch</p>]]></description>
      <guid>https://picl.nl/films/als-de-kraanvogels-overvliegen/</guid>
      <pubDate>Wed, 2 Apr 2025 10:01:35 +0000</pubDate>
    </item>
    <item>
      <title><![CDATA[De brief die nooit verzonden werd]]></title>
      <description><![CDATA[<p>Visueel overweldigend epos uit 1960 van Michail Kalatozov, nu gerestaureerd</p>
<p><img src='https://picl.nl/wp-content/uploads/2024/12/De-brief-die-nooit-verzonden-werd-digitale-restauratie-_st_4_jpg_sd-low.jpg'/></p>
<p>Eind jaren 50, begin jaren 60 ontstond er een liberaler cultureel klimaat in de Sovjet-Unie. Een nieuwe generatie filmmakers stond op, die zich niet langer richtte op communistische verheerlijking, maar op het alledaagse leven. De periode bracht onder meer filmgrootheid Tarkovski voort, maar ook de in Georgië geboren Michail Kalatozov. Hij maakte internationaal naam met Als de kraanvogels overvliegen (1957) en De brief die nooit verzonden werd (1960). Beide films zijn nu in gerestaureerde versie opnieuw op het grote doek te zien. Bezoek je favoriete filmhuis of bekijk de films hier online. De brief die nooit verzonden werd vertelt het verhaal van vier jonge geologen die diep de ongerepte Siberische wildernis intrekken, vastberaden om een waardevolle diamant te vinden. Wat begint als een avonturenfilm in de stijl van het sociaal-realisme, verandert geleidelijk van toon. De ontembare kracht van de Siberische natuur stelt de grenzen van de veerkracht van het viertal flink op de proef. Wanneer een enorme bosbrand losbarst, verandert hun expeditie in een overlevingsstrijd. Kalatozov creëerde samen met de legendarische cameraman Sergej Urusevski en door middel van expressieve montagetechnieken films waarin de innerlijke werelden van zijn personages intens tot uiting kwamen. In De brief die nooit verzonden werd vertelt hij een visueel overweldigend verhaal over de krachten van de natuur en de hebzucht van de mens.</p>
<p>Te zien tot 12 mei 2025. Nu ook te zien in het filmtheater.</p>
<p>avontuur, digitale restauratie, drama, klassieker/Sovjet Unie/Russisch</p>]]></description>
      <guid>https://picl.nl/films/de-brief-die-nooit-verzonden-werd/</guid>
      <pubDate>Wed, 2 Apr 2025 10:01:35 +0000</pubDate>
    </item>
    <item>
      <title><![CDATA[Poison]]></title>
      <description><![CDATA[<p>Tim Roth en Trine Dyrholm excelleren in deze indringende film over rouw</p>
<p><img src='https://picl.nl/wp-content/uploads/2024/10/Poison_st_2_jpg_sd-low_Photo-by-Markus-Jans.jpg'/></p>
<p>Het toneelstuk Gif van de Nederlandse theatermaker Lot Vekemans is een van de succesvolste Nederlandse stukken ooit: sinds de eerste enscenering is het stuk al in 21 landen te zien geweest. De opzet is simpel: twee ex-geliefden komen samen bij het graf van hun zoon, waar een diepgaande dialoog ontstaat. Regisseur Désirée Nosbusch waagde zich aan een filmadaptatie, Poison, waarin vooral het acteerwerk van Trine Dyrholm en Tim Roth diepe indruk maakt. Een man rijdt vanuit Nederland naar Luxemburg, om daar een begraafplaats te bezoeken. Niet veel later vertrekt een vrouw vanuit een andere locatie naar dezelfde plek. Al snel wordt duidelijk wat deze twee verbindt: ze staan bij het graf van hun kind. Tijdens de paar uur die ze samen doorbrengen, wordt pijnlijk duidelijk hoe diep het grote verlies hun levens heeft vergiftigd. De abstracte setting van Poison dwingt de camera om zich volledig op de acteurs te concentreren. Het vraagt veel van topacteurs Tim Roth (Sundown, Bergman Island) en Trine Dyrholm (Queen of Hearts, Birthday Girl) die gedurende anderhalf uur een tour de force in acteren laten zien.</p>
<p>Te zien tot 28 april 2025. Net uit het filmtheater.</p>
<p>drama/Luxemburg, Nederland en Verenigd Koninkrijk/Engels</p>]]></description>
      <guid>https://picl.nl/films/poison/</guid>
      <pubDate>Wed, 2 Apr 2025 10:01:36 +0000</pubDate>
    </item>
    <item>
      <title><![CDATA[Sterben]]></title>
      <description><![CDATA[<p>Compromisloos en zwartkomisch epos over een ontwrichte familie, in vijf hoofdstukken</p>
<p><img src='https://picl.nl/wp-content/uploads/2024/11/Sterben_st_1_jpg_sd-low_Photo-by-Jakub-Bejnarowicz.jpg'/></p>
<p>Familie zijn betekent niet vanzelfsprekend dat er ook daadwerkelijk een hechte band is. Wat als ieders leven zo verschillend is geworden dat er geen gemeenschappelijke grond meer is? In Sterben schetst regisseur Matthias Glasner in vijf hoofdstukken het verhaal van een gebroken en bittere familie, waarbij het perspectief in elk hoofdstuk verschuift. Een compromisloos en vilein drama, waarin er naast tragiek ook ruimte is voor humor en lichtheid. Met meerdere prijzen bekroond op het filmfestival van Berlijn. Zoon Tom jaagt zijn droom als dirigent na. Samen met een depressieve vriend werkt hij aan een stuk voor de Berliner Philharmoniker, maar het wil niet vlotten. Zijn zus Ellen is een alcoholistische feestganger die haar innerlijke demonen verbergt achter een façade van vrolijkheid. Moeder Lissy heeft kanker en staat op het punt te sterven, terwijl hun demente vader onlangs naar een verzorgingstehuis is overgebracht. Iedereen zoekt op zijn eigen manier een uitweg uit de emotionele crisis, wat de familie langzaam uit elkaar drijft. Met een subtiele intensiteit voert Matthias Glasner de kijker stap voor stap naar een ontknoping waarin de diepgewortelde complexiteit van de familie zich onthult. Sterben, Glasners vierde speelfilm, werd op de Berlinale genomineerd voor de Gouden Beer en bekroond met de Zilveren Beer voor Beste Scenario.</p>
<p>Te zien tot 28 april 2025. Net uit het filmtheater.</p>
<p>drama/Duitsland/Duits</p>]]></description>
      <guid>https://picl.nl/films/sterben/</guid>
      <pubDate>Wed, 2 Apr 2025 10:01:36 +0000</pubDate>
    </item>
    <item>
      <title><![CDATA[Het Boek Van Alle Dingen]]></title>
      <description><![CDATA[<p>Verfilming van Guus Kuijers jeugdroman, over een streng gelovig gezin in de jaren 60</p>
<p><img src='https://picl.nl/wp-content/uploads/2024/12/Het-Boek-Van-Alle-Dingen_st_1_jpg_sd-low-1680x704.jpg'/></p>
<p>In het streng gelovige gezin van de 9-jarige Thomas is zijn vader de onbetwiste heerser. Met zijn strikte leefregels drukt hij een zware stempel op het leven van zijn gezin. Maar Thomas is gezegend met een rijke fantasie, waardoor hij de kracht vindt om zich tegen zijn vader te verzetten. Het Boek Van Alle Dingen is gebaseerd op de veelgeprezen jeugdroman van Guus Kuijer. Amsterdam, 1961. Terwijl de naoorlogse jaren vervagen en de hippe buren zelfs een televisie hebben aangeschaft, gaat het er bij Thomas thuis heel anders aan toe. Hij, zijn moeder en zus leven in voortdurende angst. Angst voor Gods toorn, maar vooral voor de harde hand van zijn vader, die geen misstap ongestraft laat. Gevangen in een wereld van strakke regels en dreiging, begint Thomas te twijfelen: is dit echt wat God wil? Bestaat Hij eigenlijk wel? Met zijn levendige fantasie creëert Thomas een uitweg uit de verstikkende werkelijkheid. Het Boek Van Alle Dingen is een verfilming van de gelijknamige, autobiografische jeugdroman van Guus Kuijer. Regisseur Ineke Houtman brengt het verhaal tot leven in deze film voor jong én oud, en slaagt erin, ondanks de zware thema’s, een fantasierijk en spannend avontuur vol magisch-realistische momenten te creëren. Meer films van eigen bodem zien? Bekijk onze selectie Nederlandse films.</p>
<p>Te zien tot 19 mei 2025. Net uit het filmtheater.</p>
<p>drama/Nederland/Nederlands</p>]]></description>
      <guid>https://picl.nl/films/het-boek-van-alle-dingen/</guid>
      <pubDate>Wed, 2 Apr 2025 10:01:37 +0000</pubDate>
    </item>
    <item>
      <title><![CDATA[Soundtrack to a Coup d’État]]></title>
      <description><![CDATA[<p>Politiek en jazzmuziek komen samen in deze energieke docu over Congo's dekolonisatie</p>
<p><img src='https://picl.nl/wp-content/uploads/2024/11/Soundtrack-to-a-Coup-d-tat_st_1_sd-low_Terence-Spencer-Popperfoto.jpg'/></p>
<p>In 1960 eindigde de Belgische koloniale overheersing van Congo. De Democratische Republiek Congo werd onafhankelijk, met Patrice Lumumba als eerste premier. Lumumba verzette zich krachtig tegen de westerse dominantie in Afrika, wat al na één jaar leidde tot een staatsgreep en uiteindelijk zijn executie. In deze context werd jazzmuziek ingezet als een vernuftig politiek instrument. Soundtrack to a Coup d’Etat werd bekroond op het Sundance Film Festival en werd genomineerd voor Oscar voor Beste Documentaire. Patrice Lumumba’s leiderschap stuitte in het Westen op veel verzet. Niet alleen wilde hij dat de natuurlijke grondstoffen van Congo ten goede zouden komen aan het Congolese volk, zijn idealen inspireerden ook de burgerrechtenbeweging in de VS. Het leidde in 1961 tot een staatsgreep, waarna Lumumba werd gearresteerd en vermoord. Om de Amerikaanse rol hierin te verdoezelen, zette de CIA zwarte jazzmuziek in als politiek instrument. Jazzlegendes als Louis Armstrong, Nina Simone en Dizzy Gillespie werden onder het mom van ‘goodwill’ op tournee gestuurd in Congo, maar diende in werkelijkheid als afleidingsmanoeuvre. Met een schat aan archiefmateriaal verweeft regisseur Johan Grimonprez in Soundtrack to a coup d’état jazzmuziek met politieke intriges, waarmee hij een krachtig beeld schetst van kolonialisme, racisme en de voortdurende strijd om Congolese grondstoffen.</p>
<p>Te zien tot 28 april 2025. Net uit het filmtheater.</p>
<p>documentaire/België en Frankrijk/Engels, Russisch, Frans, Nederlands</p>]]></description>
      <guid>https://picl.nl/films/soundtrack-to-a-coup-detat/</guid>
      <pubDate>Wed, 2 Apr 2025 10:01:37 +0000</pubDate>
    </item>
    <item>
      <title><![CDATA[Black Box Diaries]]></title>
      <description><![CDATA[<p>De baanbrekende strijd van een journalist voor gerechtigheid bij seksueel geweld</p>
<p><img src='https://picl.nl/wp-content/uploads/2024/11/Black-Box-Diaries_st_6_jpg_sd-low.jpg'/></p>
<p>In 2017 groeide journalist Shiori Itō uit tot het gezicht van de #MeToo-beweging in Japan. Nadat zij in 2015 werd verkracht door een invloedrijke collega-journalist, bleek het Japanse rechtssysteem niet aan haar kant te staan. Moedig blijft Shiori gerechtigheid zoeken; in tegenstelling tot veel andere Japanse MeToo-slachtoffers besluit zij wél haar stem te laten horen. Ook al gaat ze daar zelf bijna aan onderdoor. Black Box Diaries is het visuele dagboek van haar jarenlange strijd en werd onlangs genomineerd voor de Oscar voor Beste Documentaire. 25 jaar oud is Shiori Itō als ze wordt verkracht door een gerenommeerde collega-journalist. Ze doet aangifte, maar krijgt te horen dat er onvoldoende bewijs is voor een strafzaak. Dat de gerenommeerde journalist een goede vriend is van toenmalig premier Shinzo Abe, heeft daar veel mee te maken. Tegelijkertijd zijn de wetten over seksueel geweld meer dan een eeuw oud en kent Japan een diepgewortelde zwijgcultuur. Maar Shiori geeft niet op: ze start een civiele zaak, schrijft een boek en legt haar jarenlange strijd vast in een visueel dagboek. Moedig blijft ze naar gerechtigheid zoeken, zelfs als ze daarvoor een hoge prijs moet betalen. Met haar eigen regie en uiterst persoonlijke materiaal, legt Black Box Diaries Shiori’s bewogen reis vast. De film gaat verder dan de krantenkoppen en laat zien hoe het is om in haar schoenen te staan. Als slachtoffer én journalist die haar eigen zaak onderzoekt, laat Shiori zien dat haar strijd niet alleen om maatschappelijke verandering gaat, maar ook een manier is om haar kracht terug te vinden.</p>
<p>Te zien tot 28 april 2025. Net uit het filmtheater.</p>
<p>documentaire/VS en Verenigd Koninkrijk/Engels, Japans</p>]]></description>
      <guid>https://picl.nl/films/black-box-diaries/</guid>
      <pubDate>Wed, 2 Apr 2025 10:01:38 +0000</pubDate>
    </item>
    <item>
      <title><![CDATA[Dahomey]]></title>
      <description><![CDATA[<p>Poëtische docu over het teruggeven van cultureel erfgoed. Winnaar Gouden Beer</p>
<p><img src='https://picl.nl/wp-content/uploads/2024/11/Dahomey_st_1_jpg_sd-low.jpg'/></p>
<p>Filmmaker Mati Diop debuteerde in 2019 met Atlantique, een magisch-realistisch liefdesverhaal dat op unieke wijze de politieke situatie in Senegal belicht. In haar nieuwste werk, de documentaire Dahomey, duikt ze opnieuw in Afrikaanse politieke thema’s. Aan de hand van poëzie en esthetiek biedt Diop een verrassende kijk op het teruggeven van cultureel erfgoed, dekolonisatie en tradities. In november 2021 staan 26 schatten uit het koninkrijk Dahomey op het punt Parijs te verlaten en terug te keren naar de plek van herkomst: de huidige Republiek Benin. Deze schatten, samen met duizenden andere artefacten, werden in 1892 door Franse koloniale troepen geroofd. Maar hoe verhoud je je tot de nalatenschap van je voorouders in een land dat tijdens hun afwezigheid verder is ontwikkeld? Door de jongere generatie een stem te geven en de politieke geladenheid van de thematiek te combineren met poëzie en esthetiek, heeft Mati Diop met Dahomey een originele manier gevonden om deze artefacten een nieuw leven te geven. Het leverde haar de Gouden Beer op tijdens het Filmfestival van Berlijn. Meer docu’s zien? Bekijk onze selectie documentaires.</p>
<p>Te zien tot 21 april 2025. Net uit het filmtheater.</p>
<p>documentaire/Frankrijk en Senegal/Engels, Frans, Fon</p>]]></description>
      <guid>https://picl.nl/films/dahomey/</guid>
      <pubDate>Wed, 2 Apr 2025 10:01:38 +0000</pubDate>
    </item>
    <item>
      <title><![CDATA[Hoe te verdwijnen]]></title>
      <description><![CDATA[<p>Een onthullend onderzoek naar extreme gevoelens van innerlijke leegte</p>
<p><img src='https://picl.nl/wp-content/uploads/2024/12/Hoe-te-Verdwijnen_st_5_jpg_sd-low.jpeg'/></p>
<p>Als er één woord is dat de overleden vader van filmmaker Marc Schmidt typeert, is het ‘onverzadigbaar’ – tot op het buitensporige af. Waarom was hij zo? Om de oorzaak van dit gedrag te doorgronden, gaat Schmidt op onderzoek uit naar diverse vormen van extreme onverzadigbaarheid, met de onthullende documentaire Hoe te verdwijnen als resultaat. Hij ontmoet een jonge moeder die zich overgeeft aan ongeremde eetbuien, een seksverslaafde vrouw die wanhopig op zoek is naar een man die haar wonden kan helen, en een zeilster die in haar eentje de Atlantische Oceaan heeft doorkruist. Gaandeweg beseft hij dat al dit extreme gedrag, in al zijn vormen, een wanhopige poging is om een bodemloze leegte te dempen. Op uiterst persoonlijke wijze behandelt Schmidt in Hoe te verdwijnen een breed scala aan actuele thema’s, zoals eetstoornissen, verslaving, identiteit en intergenerationeel trauma. Naarmate de film vordert, komt hij tot het besef dat de leegte die zijn vader ooit ervoer, ook voor hem niet onbekend is. Eerder maakte Schmidt onder meer De regels van Matthijs (2012) (Gouden Kalf voor Beste Lange Documentaire) en Als de nacht maar niet valt (2023).</p>
<p>Te zien tot 12 mei 2025. Nu ook te zien in het filmtheater.</p>
<p>documentaire/Nederland/Nederlands</p>]]></description>
      <guid>https://picl.nl/films/hoe-te-verdwijnen/</guid>
      <pubDate>Wed, 2 Apr 2025 10:01:39 +0000</pubDate>
    </item>
    <item>
      <title><![CDATA[Made in England: The Films of Powell and Pressburger]]></title>
      <description><![CDATA[<p>Martin Scorsese neemt je mee op reis door het oeuvre van filmduo Powell & Pressburger</p>
<p><img src='https://picl.nl/wp-content/uploads/2024/10/Made-in-England_-The-Films-of-Powell-and-Pressburger_st_1_jpg_sd-low-e1731581523835.jpg'/></p>
<p>Tussen 1942 en 1956 bracht het filmduo Powell & Pressburger met hun extravagante stijl een frisse wind in de Britse filmwereld. In een tijd waarin het naoorlogse realisme de Britse cinema domineerde, kozen zij juist voor een geheel eigen, compromisloze stijl. In de documentaire Made in England: The Films of Powell and Pressburger wordt hun legendarische nalatenschap onderzocht en gevierd, door niemand minder dan Martin Scorsese – naast groots regisseur ook gepassioneerd filmbewaarder. De Hongaars-joodse schrijver en scenarist Emeric Pressburger ontvluchtte Nazi Duitsland en belandde in Londen. Hier raakte hij bevriend met de Britse showman Michael Powelll. Het was de start van een unieke en productieve samenwerking, die tot klassiekers leidde als The Life and Death of Colonel Blimp (1943), Black Narcissus (1947) en The Red Shoes (1948). Martin Scorsese, behalve regisseur ook een gepassioneerd schatbewaarder van de filmkunst, fungeert in deze documentaire als meesterverteller. Met scherpzinnige analyses en persoonlijke verhalen over zijn relatie met het werk van Powell & Pressburger neemt hij de kijker bij de hand op een reis langs hun bijzondere oeuvre, wat Scorsese omschrijft als “groots, poëtisch, wijs, avontuurlijk, koppig, van een in vervoering brengende schoonheid en volledig compromisloos.” Na Made in England: The Films of Powell and Pressburger meer docu’s zien? Bekijk onze selectie documentaires.</p>
<p>Te zien tot 28 april 2025. Net uit het filmtheater.</p>
<p>documentaire/VS/Engels</p>]]></description>
      <guid>https://picl.nl/films/made-in-england-the-films-of-powell-and-pressburger/</guid>
      <pubDate>Wed, 2 Apr 2025 10:01:40 +0000</pubDate>
    </item>
    <item>
      <title><![CDATA[The New Year That Never Came]]></title>
      <description><![CDATA[<p>Tragikomedie over gewone Roemenen aan de vooravond van de revolutie in 1989</p>
<p><img src='https://picl.nl/wp-content/uploads/2024/12/The-New-Year-That-Never-Came_st_3_jpg_sd-low-e1733910137449.jpg'/></p>
<p>In de dagen voor kerst 1989 rommelt het in Roemenië. Het communistische regime van dictator Nicolae Ceaușescu wankelt en de bevolking staat aan de vooravond van een politieke omwenteling. Wat gebeurt er in het leven van gewone mensen wanneer ze zich middenin een historische gebeurtenis bevinden? Regisseur Bogdan Mureșanu verkent dit gegeven in zijn speelfilmdebuut The New Year That Never Came. De film groeide uit tot de grootste bioscoophit van 2024 in eigen land. Onder Ceaușescu’s regime leeft iedereen in angst voor de alomtegenwoordige Securitate: de Roemeense geheime staatsveiligheidspolitie. Demonstraties worden bloedig onderdrukt, terwijl Ceaușescu zichzelf triomfantelijk laat verheerlijken in nieuwjaarsshows. Volgens de staatsmedia was het opnieuw een topjaar voor Roemenië, maar iedereen weet dat het regime wankelt. Ondertussen gaat het leven gewoon door. Vanuit verschillende perspectieven belicht regisseur Bogdan Mureșanu hoe het dagelijks leven er uit ziet van gewone mensen aan de vooravond van de revolutie. In The New Year That Never Came bouwt Bogdan Mureșanu voort op zijn korte film Cadoul de Crăciun (Het Kerstgeschenk, 2018), over de val van het communistische regime van Ceaușescu in 1989. De film werd op het Filmfestival van Venetië bekroond met de Orizzonti Award voor Beste Film, de FIPRESCI Award en een Special Mention voor Beste Cinematografie.</p>
<p>Te zien tot 21 april 2025. Nu ook te zien in het filmtheater.</p>
<p>drama, komedie/Roemenië en Servië/Roemeens</p>]]></description>
      <guid>https://picl.nl/films/the-new-year-that-never-came/</guid>
      <pubDate>Wed, 2 Apr 2025 10:01:41 +0000</pubDate>
    </item>
    <item>
      <title><![CDATA[Memorias de un cuerpo que arde]]></title>
      <description><![CDATA[<p>Drie 70-jarige vrouwen kijken terug op hun leven en wat het betekent om vrouw te zijn</p>
<p><img src='https://picl.nl/wp-content/uploads/2024/11/Memorias-De-Un-Cuerpo-Que-Arde_st_1_jpg_sd-low-1680x704.jpg'/></p>
<p>In het katholieke Costa Rica van de vorige eeuw bestond vrouwelijke seksualiteit niet. Drie vrouwen, nu 70 jaar oud, vertellen hoe het was om in die tijd op te groeien. Hoe kijken zij terug op hun leven? En wat betekent het voor hen om vrouw te zijn? De herinneringen, geheimen en verlangens van de drie vrouwen worden verweven tot één levensverhaal, dat wordt gespeeld door een jongere en een oudere acteur. Het krachtige portret Memorias de un cuerpo que arde laat zo allerlei aspecten van het vrouw zijn aan bod komen. Drie vrouwen van rond de zeventig vertellen over de ontwikkeling van hun seksuele en sentimentele leven. Ze groeiden op in de jaren 60 in Costa Rica, in een zeer religieuze maatschappij vol taboes. Zo ontwikkelden de 68-jarige Ana, de 69-jarige Patricia en de 71-jarige Mayela hun begrip van wat het betekent om een vrouw te zijn, gebaseerd op onuitgesproken regels en verwachtingen. Terugkijkend op hun leven durven de drie vrouwen er nu pas openlijk over te praten. Terwijl de vrouwen hun ontroerende verhalen buiten beeld vertellen, vullen ze het lichaam van een andere vrouw die hun leven incarneert op het witte doek. Naadloos gaat de camera van het ene tijdperk naar het andere, van heden naar verleden, van jong naar oud en van droeve naar vreugdevolle tijden. Met Memorias de un cuerpo que arde (‘herinneringen van een brandend lichaam’) laat filmmaker Antonella Sudasassi Furniss duidelijk zien dat ze tot een generatie Costa Ricaanse regisseurs behoort die hun weg en doel hebben gevonden in het feminisme.</p>
<p>Te zien tot 21 april 2025. Nu ook te zien in het filmtheater.</p>
<p>drama/Costa Rica/Spaans</p>]]></description>
      <guid>https://picl.nl/films/memorias-de-un-cuerpo-que-arde/</guid>
      <pubDate>Wed, 2 Apr 2025 10:01:42 +0000</pubDate>
    </item>
    <item>
      <title><![CDATA[Madres Paralelas]]></title>
      <description><![CDATA[<p>Aangrijpend melodrama met Penélope Cruz, van de Spaanse maestro Almodóvar</p>
<p><img src='https://picl.nl/wp-content/uploads/2022/03/Madres-Paralelas_st_7_jpg_sd-low-21.jpg'/></p>
<p>Sinds kort draait er een nieuwe Almodóvar in de filmtheaters: The Room Next Door. Hierin spelen Tilda Swinton en Julianne Moore twee vriendinnen die het leven vieren zolang het nog kan. Almodóvar zet zo opnieuw vrouwen in het middelpunt van zijn werk; dat deed hij ook in zijn vorige, net zo prachtige speelfilm Madres Paralelas. Die kun je nu als regie voorafje opnieuw op Picl bekijken. Twee vrouwen, Janis en Ana, bevallen bij toeval tegelijkertijd in hetzelfde ziekenhuis. Beiden zijn alleenstaand en ongepland zwanger. Maar allebei willen ze het kind houden. Janis, van middelbare leeftijd, is blij, maar de jonge Ana is bang en onzeker. De weinige woorden die de vrouwen wisselen, vormen de basis voor een band die hun levens later een beslissende wending zal geven. Terwijl Janis het verleden van haar familie een gezicht probeert te geven, vecht Ana juist om los te komen van haar familie. Met Madres Paralelas geeft de Spaanse meester Pedro Almodóvar (Strange Way of Life, The Human Voice) een fascinerende blik op moeders en moederschap. Na het grote succes van het autobiografische Dolor y Gloria maakte Almodóvar vrouwen weer het middelpunt van zijn werk. De film was de openingsfilm op het Filmfestival van Venetië waar Penélope Cruz werd onderscheiden als Beste Actrice. Ook ontving Madres Paralelas twee Oscarnominaties: voor Beste Actrice (Penélope Cruz) en voor Beste Originele Muziek. Almodóvars nieuwste film, The Room Next Door, zie je vanaf 19 december in de filmtheaters.</p>
<p>Te zien tot 21 april 2025. Net uit het filmtheater.</p>
<p>drama/Spanje/Spaans</p>]]></description>
      <guid>https://picl.nl/films/madres-paralelas/</guid>
      <pubDate>Wed, 2 Apr 2025 10:01:43 +0000</pubDate>
    </item>
    <item>
      <title><![CDATA[La Chimera]]></title>
      <description><![CDATA[<p>Nieuwste filmsprookje van Alice Rohrwacher met Josh O'Connor in de hoofdrol</p>
<p><img src='https://picl.nl/wp-content/uploads/2024/04/La-Chimera_st_1_jpg_sd-low_September-Film.jpg'/></p>
<p>Met haar nieuwste speelfilm zet Alice Rohrwacher (Lazzaro Felice) opnieuw een levensecht sprookje neer. La Chimera – te vertalen als ‘de onbereikbare droom’ – neemt je mee naar de jaren 80 in de Toscane, waar een Britse archeoloog zich aansluit bij een bende kunstrovers. Een film die even sprankelend als aangrijpend is; even droevig als diep romantisch. Jaren ’80, Riparbella aan de Tyrreense zee. Iedereen heeft zijn eigen ‘Chimera’, iets dat ze proberen te bereiken maar nooit kunnen vinden. De grafrovers van de Tombaroli bende jagen op gemakkelijke rijkdom door Etruskische relikwieën te stelen. De Britse Arthur sluit zich bij ze aan en probeert zo de leegte op te vullen die hij voelt sinds hij zijn grote liefde Beniamina verloor. In een avontuurlijke reis tussen de levenden en de doden, tussen bossen en steden, tussen feesten en eenzaamheid, blijkt het lot van alle zoekenden naar de Chimera volledig met elkaar verweven. Na Le meraviglie (2014) en Lazzaro felice (2018) is La Chimera de afsluiter van een trilogie waarin Alice Rohrwacher de identiteit van Italië onderzoekt. De hoofdrol wordt gespeeld door Josh O’Conner die vooral bekend is van zijn rol als Prince Charles in The Crown. Hij speelde o.a. ook in God’s Own Country, Only You en Mothering Sunday.</p>
<p>Te zien tot 28 april 2025. Net uit het filmtheater.</p>
<p>drama/Italië/Italiaans, Engels</p>]]></description>
      <guid>https://picl.nl/films/la-chimera/</guid>
      <pubDate>Wed, 2 Apr 2025 10:01:44 +0000</pubDate>
    </item>
    <item>
      <title><![CDATA[The Zone of Interest]]></title>
      <description><![CDATA[<p>Cinematografisch meesterwerk, verbeeldt de Holocaust zoals we nooit eerder zagen</p>
<p><img src='https://picl.nl/wp-content/uploads/2024/02/The-Zone-of-Interest_st_3_jpg_sd-low.jpg'/></p>
<p>In de gehele film zetten we geen voet binnen de muren van Auschwitz. Maar de verschrikkingen die zich daar afspeelden voel – en hoor – je continu. Met de meesterlijke visie van regisseur Jonathan Glazer en de indrukwekkende muziek van Mica Levi, is The Zone of Interest een film die onder je huid kruipt en je niet meer loslaat. Winnaar van 2 Oscars en de Grote Juryprijs van Cannes 2023. Pal naast vernietigingskamp Auschwitz leeft kampcommandant Rudolf Höss (Christian Friedel) met zijn gezin in een luxueuze villa. Zijn vrouw Hedwig (Sandra Hüller) bouwt vastberaden een paradijs voor hun gezin, dat ze zich niet meer laat afnemen. De Höss familie houdt stoïcijns vast aan de ontkenning van de tragedie die zich achter de muren van het kamp afspeelt en doet krampachtig alsof het niets met hen te maken heeft. The Zone of Interest is geïnspireerd op het gelijknamige boek van Martin Amis, maar in alle aspecten heeft regisseur Jonathan Glazer (Under the Skin) hier zijn eigen verhaal van gemaakt. Hij deed er maar liefst 10 jaar over en baseerde de film op eigen research naar de getuigenissen van het personeel van de familie Höss, in samenwerking met het Auschwitzmuseum. De film is grotendeels geschoten met verborgen camera’s en houdt zich bewust op afstand van de hoofdrolspelers – geweldig acteerwerk van Christian Friedel (Das weisse Band) en Sandra Hüller (Anatomy of a Fall). Werd genomineerd voor 5 Oscars, waaronder die voor Beste Film, en won uiteindelijk die voor Beste Niet-Engelstalige Film en Beste Geluid.</p>
<p>Te zien tot 28 april 2025. Net uit het filmtheater.</p>
<p>drama/VS, Verenigd Koninkrijk en Polen/Duits, Pools</p>]]></description>
      <guid>https://picl.nl/films/the-zone-of-interest/</guid>
      <pubDate>Wed, 2 Apr 2025 10:01:44 +0000</pubDate>
    </item>
    <item>
      <title><![CDATA[Here]]></title>
      <description><![CDATA[<p>Wonderlijke slow cinema met Brussel in de hoofdrol, door Bas Devos</p>
<p><img src='https://picl.nl/wp-content/uploads/2024/04/Here_still_13-1680x1123.jpg'/></p>
<p>De Vlaamse filmmaker Bas Devos maakt het liefst films over zijn woonplaats Brussel. Na Hellhole en Ghost Tropic is er nu het rustige Here: een lofzang aan het multiculturele karakter van de Belgische hoofdstad. Op kalme wijze prikkelt Devos de verbeelding, met genuanceerde portretten en diepgaande reflecties over de relatie tussen mens en natuur. Stefan, een Roemeense bouwvakker in Brussel, staat op het punt om naar Roemenië te vertrekken om daar de zomer door te brengen. Hij werpt een laatste blik in zijn koelkast en komt erachter dat hier nog een lading soep staat. Zonde, vindt hij. De soep deelt hij uit aan familie en vrienden, waardoor hij langer in Brussel blijft dan de bedoeling was. Tijdens zijn wandelingen in deze periode ontmoet hij de Chinees-Belgische Shuxiu, die haar doctoraatsstudie wijdt aan mossen. Zij laat hem dingen zien die hij nog nooit eerder heeft gezien. Here gooide internationaal hoge ogen. Op de afgelopen Berlinale won de film de Encounters-competitie: een relatief nieuwe competitie die de nadruk legt op innovatieve narratieve speelfilms en documentaires. Het gerenommeerde MoMA in New York heeft Here erkend als een van de invloedrijke en innovatieve films van 2023, die “de tand des tijds zal doorstaan.”</p>
<p>Te zien tot 21 april 2025. Net uit het filmtheater.</p>
<p>drama/België/Frans</p>]]></description>
      <guid>https://picl.nl/films/here/</guid>
      <pubDate>Wed, 2 Apr 2025 10:01:45 +0000</pubDate>
    </item>
    <item>
      <title><![CDATA[The Gullspång Miracle & Wander to Wonder]]></title>
      <description><![CDATA[<p>Wonderlijke, haast ongelooflijke docu over een complexe familiegeschiedenis</p>
<p><img src='https://picl.nl/wp-content/uploads/2024/08/The-Gullsp-ng-Miracle_st_1_jpg_sd-low.jpg'/></p>
<p>Voorafgaand aan The Gullspång Miracle wordt de korte animatiefilm Wander to Wonder vertoond. De korte film Wander to Wonder is de winnaar van Gouden Kalf voor Beste Korte Film én is genomineerd voor de Oscar voor Beste Korte Animatiefilm. Twee Noorse zussen kopen een appartement in het Zweedse Gullspång en ontdekken tot hun verbazing dat de verkoper sprekend op hun overleden zus lijkt. Een wonder, vinden ze. Het blijkt het begin van een reeks bizarre gebeurtenissen die een familiegeschiedenis vol plottwisten onthult. The Gullspång Miracle is een verhaal zo ongelofelijk en spannend, dat alleen een Scandinavische schrijver ze zou kunnen verzinnen. Alleen nu is het echt. Niet alleen lijkt de verkoper Olaug sprekend op de overleden zus van Kari en May, maar ze deelt ook haar bijnaam, Lita. De zussen beschouwen dit als een wonder: dit had zo moeten zijn. Met open armen verwelkomen ze de eenzame Olaug in hun warme familie. Deze wonderlijke ontmoeting is slechts het startschot van een spectaculaire rollercoaster, waarin de toevalligheden en onthullingen elkaar in hoog tempo opvolgen. Naarmate de zussen dieper graven in de familiegeschiedenis, worden de ontdekkingen steeds vreemder, spannender en enger. Niets is wat het lijkt in deze vrolijke, weergaloos spannende documentaire van de Zweedse filmmaker Maria Frederiksson. The Gullspång Miracle verkent de complexiteit van familiebanden, identiteit en overtuigingen, met personages waar een speelfilmregisseur een moord voor zou doen. Meer docu’s zien? Bekijk onze selectie documentaires. Over Wander to Wonder
Deze donker-komische stop-motion animatiefilm van Nina Gantz volgt drie sterren uit een kindertelevisieserie uit de jaren tachtig. Na de dood van de bedenker van de show blijven ze alleen achter in de studio. Terwijl honger en verdriet aan hen knagen, blijven ze voor hun trouwe fans afleveringen maken, die steeds vreemder en surrealistischer worden. In slechts 14 minuten slaagt Nina Gantz erin om met veel humor, melancholie en ontroering diepe emoties op te roepen.</p>
<p>Te zien tot 28 april 2025. Net uit het filmtheater.</p>
<p>On Demand: streaming/ online/Zweden, Denemarken en Noorwegen/Engels, Noors, Zweeds</p>]]></description>
      <guid>https://picl.nl/films/the-gullspang-miracle/</guid>
      <pubDate>Wed, 2 Apr 2025 10:01:46 +0000</pubDate>
    </item>
    <item>
      <title><![CDATA[Teaches of Peaches]]></title>
      <description><![CDATA[<p>Openhartig portret van het sekspositieve, feministische Canadese queer icoon</p>
<p><img src='https://picl.nl/wp-content/uploads/2024/11/Teaches-of-Peaches_st_3_jpg_sd-low_Bell-Media-Inc-e1732724700406.jpg'/></p>
<p>Bekend bij het grote publiek is Peaches niet, maar haar fans zijn idolaat. Na het zien van deze documentaire snap je vast waarom. Met haar groteske kostuums en vurige electrobeats viert Peaches seksuele vrijheid in alle vormen. Teaches of Peaches duikt in spectaculair beeldmateriaal van haar live-optredens, exlcusief archiefmateriaal en interviews en laat zien hoe deze unieke performer uitgroeide tot een feministisch icoon, queer strijder en allround schijt-aan-hebbende. Opwindende teksten en muziek, gave kapsels en bodysuits van schaamhaar. Zo zagen we de Canadese Peaches (1966) voor het eerst; de provocerende en onvergelijkbare feministische electroclashmuzikant en -kunstenaar. Het werd al snel duidelijk dat ze veel meer was dan haar muziek. Peaches hielp de deuren open te trappen waardoor vrouwen in de muziek opener konden praten over seks, identiteit, woede en hun eigen, compromisloze artisticiteit. Twee decennia later bereidt Peaches zich voor op de 20e jubileumtournee van haar baanbrekende album. Teaches of Peaches combineert beeldmateriaal van deze “The Teaches of Peaches Anniversary Tour 2022” met exclusief privé-archiefmateriaal en openhartige interviews met medewerkers, bewonderaars en geliefden (waaronder Leslie Feist, Chilly Gonzalez en Shirley Manson). Daarmee is het een herinnering aan hoe baanbrekend deze artiest is. Winnaar van de Teddy Award voor beste documentaire op de Berlinale 2024. Meer docu’s zien? Bekijk onze selectie documentaires.</p>
<p>Te zien tot 21 april 2025. Net uit het filmtheater.</p>
<p>biografisch, documentaire, muziek/Duitsland/Engels</p>]]></description>
      <guid>https://picl.nl/films/teaches-of-peaches/</guid>
      <pubDate>Wed, 2 Apr 2025 10:01:47 +0000</pubDate>
    </item>
    <item>
      <title><![CDATA[My Favourite Cake]]></title>
      <description><![CDATA[<p>Een hartverwarmende zoektocht naar nieuwe liefde op leeftijd</p>
<p><img src='https://picl.nl/wp-content/uploads/2024/11/My-Favourite-Cake_st_4_jpg_sd-low.jpg'/></p>
<p>Na jarenlang alleen te zijn geweest, besluit de 70-jarige weduwe Mahin dat het anders moet. Ze wil haar liefdesleven nieuw leven in blazen. Zo ontmoet ze de vriendelijke taxichauffeur Faramarz, voor wie ze in haar appartement haar favoriete taart wil bakken. Het wordt onverwachte en onvergetelijke avond… My Favourite Cake is een hartverwarmende zoektocht naar nieuwe liefde. Een eerlijk, zacht en diepmenselijk verhaal. Sinds haar man overleed en haar dochter naar Europa vertrok, woont de zeventigjarige Mahin alleen in Teheran. Na weer een middag thee te hebben gedronken met haar vriendinnen, besluit ze dat het tijd is om het roer om te gooien. In haar zoektocht naar een vrijgezelle man keert ze terug naar plekken uit haar verleden en mijmert ze over de gelukkige jaren in vrijheid. In een restaurant loopt ze Faramarz tegen het lijf, een bescheiden en vriendelijke alleenstaande man van haar leeftijd. Hij is taxichauffeur en veteraan en heeft net als Mahin een onafhankelijke geest. Mahin stelt zich open voor een nieuwe romance en nodigt Faramarz uit in haar appartement om haar favoriete taart voor hem te bakken. De pogingen om daarbij de aandacht van haar nieuwsgierige buren te vermijden, mislukken. My Favourite Cake is de nieuwe film van de Iraanse filmmakers Maryam Moghaddam en Behtash Sanaeeha (Ballad of a White Cow). De film ging in wereldpremière op het Filmfestival van Berlijn waar hij twee prijzen won. De filmmakers zelf konden de première niet bijwonen omdat zij van de Iraanse autoriteiten geen toestemming kregen om te reizen. Het Iraanse regime verbood de film in eigen land wegens het vertonen van dans, alcoholgebruik en kritiek op de moraalpolitie.</p>
<p>Te zien tot 28 april 2025. Net uit het filmtheater.</p>
<p>drama/Iran/Perzisch</p>]]></description>
      <guid>https://picl.nl/films/my-favourite-cake/</guid>
      <pubDate>Wed, 2 Apr 2025 10:01:47 +0000</pubDate>
    </item>
    <item>
      <title><![CDATA[Ruigoord: een kosmisch lek]]></title>
      <description><![CDATA[<p>Na 50 jaar lijkt het doek te vallen voor Nederlands oudste culturele vrijplaats</p>
<p><img src='https://picl.nl/wp-content/uploads/2024/11/Ruigoord_-een-kosmisch-lek_st_2_jpg_sd-low.jpg'/></p>
<p>Al 50 jaar lang biedt het groene Amsterdamse kunstenaarsdorp Ruigoord weerstand aan de oprukkende industrie. In de jaren 70 werd het gekraakt door hippies en nu is het de oudste culturele vrijplaats van Nederland. Het heeft zichzelf steeds opnieuw uitgevonden en wist zich twee keer te redden van de uitbreidingsplannen van Amsterdam. Maar door de energietransitie lijkt nu doek nu te vallen voor Ruigoord. De documentaire Ruigoord: een kosmisch lek is een kleurrijk portret van dit magische dorp. Ruigoord, een dorpje onder de rook van Amsterdam, werd in jaren 70 gekraakt door hippies. Vijftig jaar later is het de oudste culturele vrijplaats van Nederland; een toevluchtsoord voor kunstenaars, dromers en vrijdenkers, als een oase van verwondering ingeklemd door de haven en industrie. Wanneer ze hun 50-jarig bestaan willen vieren hangt de Amsterdamse energietransitie als een zwarte schaduw over het dorp; de nabijgelegen olietanks gaan gebruikt worden voor opslag voor groene waterstof waardoor Ruigoord in de gevarenzone komt te liggen. Gaat het kosmische lek – waaraan de Ruigoorders de magie van het dorp toedichten – soelaas bieden? Ingewikkelde kwesties die allemaal opspelen in de aanloop naar de viering van het jubileum. Meer docu’s zien? Bekijk onze selectie documentaires.</p>
<p>Te zien tot 14 april 2025. Nu ook te zien in het filmtheater.</p>
<p>documentaire/Nederland/Nederlands</p>]]></description>
      <guid>https://picl.nl/films/ruigoord-een-kosmisch-lek/</guid>
      <pubDate>Wed, 2 Apr 2025 10:01:47 +0000</pubDate>
    </item>
    <item>
      <title><![CDATA[Les Passagers de la Nuit]]></title>
      <description><![CDATA[<p>Liefdevol portret van Parijs in de jaren 80, met Charlotte Gainsbourg</p>
<p><img src='https://picl.nl/wp-content/uploads/2022/10/Les-Passagers-de-la-Nuit_ps_1_jpg_sd-low-e1664809436560.jpg'/></p>
<p>Parijs, de jaren 80. Na haar echtscheiding moet Elisabeth opnieuw haar weg in het leven vinden. En dat terwijl er in Frankrijk van alles begint te veranderen met de verkiezing van een nieuwe president. Het even warme als gevoelige Les Passagers de la Nuit is nu te zien als onderdeel van ons ‘Family Matters’ programma. Als Elisabeth in de steek wordt gelaten door haar man blijft ze achter met haar twee tieners, Matthias en Judith. Ze vindt werk bij een nachtradioprogramma waar luisteraars hun levensverhaal doen. Daar ontmoet ze de rondzwervende Talulah. Al snel neemt ze de jonge, werkloze vrouw onder haar vleugels. Terwijl Talulah de warmte van een thuis ontdekt en Matthias voor het eerst verliefd wordt, herontdekt Elisabeth dat het leven haar wel degelijk iets te bieden heeft. Les Passagers de la Nuit is een liefdevol portret van een vrouw die moet accepteren dat ze een toekomst heeft. Charlotte Gainsbourg (bekend van de Lars von Trier films) is op haar best als Elisabeth en krijgt gezelschap van onder andere Emmanuelle Béart. Regisseur Mikhäel Hers weet perfect de tijdsgeest te vangen door middel van archiefbeelden, herkenbare muziek en een vrouw die ontdekt dat ze onafhankelijk kan zijn. De film bekijk je nu opnieuw op Picl als onderdeel van Family Matters, een speciaal programma over families in alle vormen en maten.</p>
<p>Te zien tot 28 april 2025. Net uit het filmtheater.</p>
<p>drama/Frankrijk/Frans</p>]]></description>
      <guid>https://picl.nl/films/les-passagers-de-la-nuit/</guid>
      <pubDate>Wed, 2 Apr 2025 10:01:48 +0000</pubDate>
    </item>
    <item>
      <title><![CDATA[The Peanut Butter Falcon]]></title>
      <description><![CDATA[<p>Feelgood roadmovie over onverwachte vriendschappen en gekozen familie</p>
<p><img src='https://picl.nl/wp-content/uploads/2024/12/ThePeanutButterFalcon4-1680x1120.jpg'/></p>
<p>Door omstandigheden is de 22-jarige Zak (Zack Gottsagen), die het syndroom van Down heeft, terechtgekomen in een bejaardentehuis in North Carolina. Het leven hier maakt hem wanhopig, dus besluit hij te ontsnappen. Hij trekt de wijde wereld in, aanvankelijk op zoek naar zijn idool, de showworstelaar Salt Water Redneck. Maar wat hij uiteindelijk vindt, is een nieuwe familie. The Peanut Butter Falcon is nu te zien als onderdeel van ons ‘Family Matters’ programma. Onderweg belandt Zak in de boot van krabvisser Tyler (Shia LaBeouf), die in de moerassen van de Bayou verwikkeld is in een conflict over illegaal vissen. Na een zenuwslopende achtervolging op het water begint hun avontuur: een reis door groene landerijen en brakwatermeren, gedreven door een pot pindakaas en de hoop op een nieuw leven. Al snel voegt verpleegster Eleanor (Dakota Johnson) zich bij het onwaarschijnlijke duo. Samen vormen ze een onverwacht, maar sterk bondgenootschap. The Peanut Butter Falcon was een groot succes op het South by Southwest festival, waar niet alleen de indrukwekkende chemie tussen Shia LaBeouf en Zack Gottsagen geprezen werd, maar ook om de manier waarop het de filmindustrie opende voor meer kansen voor acteurs met een beperking. De film bekijk je nu opnieuw op Picl als onderdeel van Family Matters, een speciaal programma over families in alle vormen en maten.</p>
<p>Te zien tot 28 april 2025. Net uit het filmtheater.</p>
<p>drama, komedie/VS/Engels</p>]]></description>
      <guid>https://picl.nl/films/the-peanut-butter-falcon/</guid>
      <pubDate>Wed, 2 Apr 2025 10:01:49 +0000</pubDate>
    </item>
    <item>
      <title><![CDATA[C’mon C’mon]]></title>
      <description><![CDATA[<p>Joaquin Phoenix is fantastisch in deze tedere ode aan familierelaties</p>
<p><img src='https://picl.nl/wp-content/uploads/2022/01/C-mon-C-mon_st_1_jpg_sd-high_Photo-by-Tobin-Yelland-1680x1120.jpg'/></p>
<p>De alleenstaande Johnny (Joaquin Phoenix) is radiojournalist in New York. Onverwachts moet hij op het 9-jarig zoontje van zijn zus passen, terwijl zij voor haar zieke man zorgt. Met het prachtig, zwart-wit gefilmde C’mon C’mon brengt regisseur Mike Mills een ode aan de alledaagse schoonheid van het bestaan. De film is nu te zien als onderdeel van ons ‘Family Matters’ programma. Johnny werkt aan een project waarbij hij verschillende kinderen interviewt over hun dromen en de toekomst van de wereld. Zijn zus in Los Angeles heeft haar handen vol aan het zorgen voor haar bipolaire man. Hoewel de band tussen broer en zus moeizaam is sinds het overlijden van hun moeder, schakelt ze zijn hulp in. Wanneer Johnny zijn neefje Jesse meeneemt tijdens een roadtrip van Los Angeles naar New York en New Orleans, ontstaat er langzaamaan een unieke band tussen de twee. Met alle angsten en verwondering die met het vaderschap gepaard gaan, ontpopt Johnny zich tot een ware surrogaatvader. Regisseur Mike Mills (20th Century Women, Beginners) richt zich met C’mon C’mon opnieuw op de band tussen ouder en kind, maar nu vanuit het perspectief van de ouder. Het is een tedere ode aan de generatie van de toekomst en diegenen die hen opvoeden. De film bekijk je nu opnieuw op Picl als onderdeel van Family Matters, een speciaal programma over families in alle vormen en maten.</p>
<p>Te zien tot 28 april 2025. Net uit het filmtheater.</p>
<p>drama/Verenigde Staten/Engels</p>]]></description>
      <guid>https://picl.nl/films/cmon-cmon/</guid>
      <pubDate>Wed, 2 Apr 2025 10:01:49 +0000</pubDate>
    </item>
    <item>
      <title><![CDATA[All Shall Be Well]]></title>
      <description><![CDATA[<p>Prijswinnend en ontroerend familiedrama over liefde, verlies en veerkracht</p>
<p><img src='https://picl.nl/wp-content/uploads/2024/10/All-Shall-Be-Well_st_5_jpg_sd-low.jpg'/></p>
<p>In dit ontroerende drama uit Hong Kong volgen we zestiger Angie. Na het verlies van haar partner ontdekt ze dat de band met haar schoonfamilie niet zo warm is als ze dacht. En omdat er niks op papier staat, dreigt Angie het dak boven haar hoofd te verliezen. Tegelijkertijd voert de film ons mee in de dilemma’s van alle betrokkenen. Het maakt van All Shall Be Well een diepmenselijk portret, met alle genuanceerdheid van het echte leven. Angie en Pat zijn een 60-jarig stel dat geniet van hun leven vol familie en vrienden in Hong Kong. Ze wonen al meer dan dertig jaar samen in het appartement van Pat en de twee vrouwen zijn geliefd door hun omgeving. Maar wanneer Pat plotseling overlijdt, wordt al snel duidelijk dat de warme band die Angie met Pats familie heeft, niet zo onvoorwaardelijk is als zij dacht. Voor Angie begint, in een periode van rouw, een strijd waarin ze vecht voor waardigheid, acceptatie en het behoud van het huis dat ze met haar geliefde deelde. All Shall Be Well is een genuanceerd portret over liefde, verlies en veerkracht en illustreert op delicate wijze dat, onder druk, tolerantie kan wankelen. De film won de Teddy Award op de Berlinale. Eerder ging die prijs onder andere naar Una mujer fantástica.</p>
<p>Te zien tot 21 april 2025. Net uit het filmtheater.</p>
<p>drama/Hong Kong/Cantonees</p>]]></description>
      <guid>https://picl.nl/films/all-shall-be-well/</guid>
      <pubDate>Wed, 2 Apr 2025 10:01:50 +0000</pubDate>
    </item>
    <item>
      <title><![CDATA[A Perfectly Normal Family]]></title>
      <description><![CDATA[<p>Een doodnormaal gezin verandert drastisch wanneer de vader verder wil leven als vrouw</p>
<p><img src='https://picl.nl/wp-content/uploads/2024/12/APerfectlyNormalFamily5-e1733996917189.png'/></p>
<p>Het veilige gezinsleven van puber Emma komt op losse schroeven te staan als haar vader uit de kast komt als transvrouw. Van de een op andere dag transformeert Thomas in Agnete: een vrouwelijke vrouw met zwierige jurken. Wie is deze nieuwe vader? Kan Emma deze Agnete überhaupt nog zo noemen? A Perfectly Normal Family is nu te zien als onderdeel van ons ‘Family Matters’ programma. Met de verandering van Thomas naar Agnete verandert ook de veilige gezinssituatie van Emma. Haar ouders gaan uit elkaar, haar moeder koestert wrok, haar oudere zus probeert te bemiddelen, en Emma wordt overspoeld door een wirwar aan emoties: verwarring, verdriet, woede. Dit alles terwijl de buitenwereld vanaf de zijlijn argwanend toekijkt. Het enige waar Emma naar verlangt, is het doodgewone gezinsleven van vroeger. Debuterend regisseur Malou Reymann groeide zelf op met een vader die uit de kast kwam als transvrouw, dus weet als geen ander hoe kinderen zo’n complexe verandering kunnen ervaren. Op integere en humoristische wijze laat ze zien wat het betekent om afscheid te nemen van het vertrouwde gezinsleven en te dealen met de ingrijpende verandering in de vader-dochterband. A Perfectly Normal Family won de Big Screen Award op IFFR en bekijk je nu opnieuw op Picl als onderdeel van Family Matters, een speciaal programma over families in alle vormen en maten.</p>
<p>Te zien tot 28 april 2025. Net uit het filmtheater.</p>
<p>drama/Denemarken/Deens</p>]]></description>
      <guid>https://picl.nl/films/a-perfectly-normal-family/</guid>
      <pubDate>Wed, 2 Apr 2025 10:01:50 +0000</pubDate>
    </item>
    <item>
      <title><![CDATA[Minari]]></title>
      <description><![CDATA[<p>Bloedeerlijk portret van een Koreaanse familie die de American Dream najaagt</p>
<p><img src='https://picl.nl/wp-content/uploads/2021/11/Minari_st_2_jpg_sd-high-1680x1118.jpg'/></p>
<p>Van over de hele wereld lokt de American Dream mensen naar de Verenigde Staten, zo ook het Koreaanse gezin Yi. Ze verruilen hun stadse leven voor het landelijke Arkansas, waar vader Jacob een stuk grond heeft gekocht. Minari is nu te zien als onderdeel van ons ‘Family Matters’ programma. Jacob hoopt dat een boerderij zijn gezin aan een beter leven zal helpen, maar de nieuwe omgeving brengt flink wat uitdagingen met zich mee. Financieel gaat het ze niet voor de wind en de hartafwijking van zoon David houdt de familie constant op hun hoede. Toch proberen ze samen een weg te vinden in hun nieuwe boerenleven. Maar als grootmoeder onverwachts bij ze intrekt, wordt het gezin pas echt op de proef gesteld. Regisseur Lee Isaac Chung baseerde dit drama grotendeels op zijn eigen jeugd in een Koreaans-Amerikaans gezin op het platteland van Arkansas. De film ontving ontzettend veel prijzen en nominaties, waaronder een Oscar voor de Zuid-Koreaanse steractrice Yuh-Jung Youn voor haar prachtige rol als eigenzinnige grootmoeder. Minari bekijk je nu opnieuw op Picl als onderdeel van Family Matters, een speciaal programma over families in alle vormen en maten.</p>
<p>Te zien tot 28 april 2025. Net uit het filmtheater.</p>
<p>drama/Verenigde Staten/Koreaans, Engels</p>]]></description>
      <guid>https://picl.nl/films/minari/</guid>
      <pubDate>Wed, 2 Apr 2025 10:01:51 +0000</pubDate>
    </item>
    <item>
      <title><![CDATA[Crossing Istanbul]]></title>
      <description><![CDATA[<p>Liefdevolle roadtrip door Istanbul van de regisseur van And Then We Danced</p>
<p><img src='https://picl.nl/wp-content/uploads/2024/10/Crossing-Istanbul_st_1_jpg_sd-low_Photo-by-Haydar-Tas-tan.jpg'/></p>
<p>Op zoek naar haar vermiste nichtje Tekla reist de gepensioneerde Georgische lerares Lia naar Istanbul. Daar kruist haar pad met Evrim, een jonge advocate en bevlogen transactivist. Wat begint als een zoektocht naar antwoorden, ontvouwt zich tot een hoopvolle roadtrip vol onverwachte ontmoetingen. Crossing Istanbul is de nieuwe film van Levan Akin, die doorbrak met And Then We Danced. In haar zoektocht naar Tekla krijgt Lia een tip uit onverwachte hoek. Haar buurjongen, een wat stuurloze tiener, weet haar te vertellen dat Tekla zich schuilhoudt in Istanbul, hij heeft zelfs een adres. Samen vertrekken ze richting de Turkse metropool, waar ze al gauw Evrim ontmoeten, een pas afgestudeerde advocate die zich als transactivist sterk maakt voor de rechten van transgender sekswerkers. Ondanks hun onderlinge verschillen en botsende idealen bundelen ze hun krachten en starten ze samen de zoektocht naar Tekla. De Zweeds-Georgische regisseur Levan Akin (And Then We Danced) vertelt met Crossing Istanbul niet alleen een empathisch verhaal over hoe twee mensen met ideologische verschillen langzaam nader tot elkaar komen, hij brengt tegelijkertijd een ode aan de rijke diversiteit van Istanbul. De film beleefde zijn wereldpremière op de Berlinale en werd er bekroond met de Teddy Jury Award.</p>
<p>Te zien tot 21 april 2025. Net uit het filmtheater.</p>
<p>drama/Zweden, Denemarken, Frankrijk, Turkije en Georgië/Georgisch, Turks</p>]]></description>
      <guid>https://picl.nl/films/crossing-istanbul/</guid>
      <pubDate>Wed, 2 Apr 2025 10:01:52 +0000</pubDate>
    </item>
    <item>
      <title><![CDATA[Where Dragons Live]]></title>
      <description><![CDATA[<p>In deze innemende docu reflecteert een familie op hun bijzondere kindertijd</p>
<p><img src='https://picl.nl/wp-content/uploads/2024/10/Where-Dragons-Live_st_2_jpg_sd-low-1680x704.jpg'/></p>
<p>De familie Impey ondergaat een grote verandering: hun ouderlijk huis wordt verkocht. Terwijl Harriet en haar drie broers, samen met hun eigen kinderen, het huis langzaamaan leegruimen, komen herinneringen boven drijven. Doos voor doos komen ze de angsten uit hun kindertijd onder ogen. Where Dragons Live is een documentaire vol verbeeldingskracht van Suzanne Raes (Dicht bij Vermeer). Op het landhuis ‘Cumnor Place’ in Oxford beleefden Harriet en haar drie oudere broers een magische kindertijd, vol betoverde tuinen, sprookjes, nachtmerries en draken. Nu ze allemaal volwassen zijn en hun beide ouders zijn overleden, komen broers en zus samen om het familiehuis op te ruimen voor de verkoop. Tussen de uitpuilende zolders en de overvolle kamers proberen ze zich te verhouden tot hun overleden ouders: een vader die geobsedeerd was door draken en een moeder die veeleisend was. Bij het opruimen van alle memorabilia, antieke meubels, stapels documenten en familiebeelden, denken ze terug aan hun avontuurlijke jeugd, maar ook de onorthodoxe en soms traumatische opvoeding. Suzanne Raes filmde de familie Impey terwijl hun huis steeds leger werd, wat zorgde voor een magische soundscape vol windvlagen, piepen en kraken. Where Dragons Live is dit jaar te zien op IDFA. Eerder dit jaar verscheen van Raes nóg een documentaire over de draak: Geluif in ’t goeje.</p>
<p>Te zien tot 21 april 2025. Net uit het filmtheater.</p>
<p>documentaire/Nederland en Verenigd Koninkrijk/Engels</p>]]></description>
      <guid>https://picl.nl/films/where-dragons-live/</guid>
      <pubDate>Wed, 2 Apr 2025 10:01:53 +0000</pubDate>
    </item>
    <item>
      <title><![CDATA[Hors-saison]]></title>
      <description><![CDATA[<p>Aan de ruige Bretonse kust vinden oud-geliefden Mathieu en Alice elkaar weer terug</p>
<p><img src='https://picl.nl/wp-content/uploads/2024/06/Hors-saison_st_6_jpg_sd-high-1680x1123.jpg'/></p>
<p>Na een trilogie over de perikelen op de arbeidsmarkt, gooit regisseur Stéphane Brizé het over een andere boeg: geen sociaal drama, maar een romcom dit keer. Het tedere drama Hors-saison speelt zich af aan de ruige Bretonse kust, waar twee oud-geliefden elkaar bij toeval weer terugvinden. Een film die in zijn melancholie doet denken aan Sofia Coppola’s Lost in Translation. Mathieu (Guillaume Canet) woont in Parijs, Alice (Alba Rohrwacher) woont in een kleine badplaats in het westen van Frankrijk. Hij is in de vijftig en een bekende acteur, zij is in de veertig en pianolerares. Vijftien jaar geleden werden ze verliefd. Maar ze gingen ieder hun eigen weg, de tijd verstreek en wonden zijn beetje bij beetje geheeld. Wanneer Mathieu zijn leven ontvlucht in een kuuroord, vindt hij Alice bij toeval terug. Stéphane Brizé maakte eerder onder meer Un Autre Monde en En guerre, beide met de bekende Franse acteur Vincent Lindon. Hors-saison ging in wereldpremière op het Filmfestival van Venetië. Vooral de chemie tussen acteurs Alba Rohrwacher en Guillaume Canet valt op.</p>
<p>Te zien tot 21 april 2025. Net uit het filmtheater.</p>
<p>drama/Frankrijk/Frans</p>]]></description>
      <guid>https://picl.nl/films/hors-saison/</guid>
      <pubDate>Wed, 2 Apr 2025 10:01:54 +0000</pubDate>
    </item>
    <item>
      <title><![CDATA[AWARE: Tolk en Surprise]]></title>
      <description><![CDATA[<p>Laat je verrassen door twee korte AWARE films van nieuw Nederlands talent, voor €1,99</p>
<p><img src='https://picl.nl/wp-content/uploads/2024/10/Aware_Tolk_still_1-1680x945.jpg'/></p>
<p>Laat je verrassen door twee korte films van opkomende makers, gerealiseerd binnen het AWARE talentontwikkelingstraject. In Tolk vertaalt de 9-jarige Tatiana met plezier van het Nederlands naar het Spaans voor haar moeder, tot het op een dag leidt tot een duivels dilemma. En in Surprise probeert Celeste haar familie weer bij elkaar te brengen, maar pakt haar verrassingsfeestje heel anders uit dan gedacht. AWARE: Tolk & Surprise kijk je nu exclusief online op Picl. 1. Tolk – Dahiana Candelo – ‘7
Inclusief Q&A met de regisseur
Tolk wordt verteld vanuit het perspectief van Tatiana, een 9-jarig meisje dat alles met plezier van het Nederlands naar het Spaans vertaalt voor haar Mami (moeder in het Spaans). Tatiana en haar Mami wonen illegaal in Nederland en verrichten huishoudelijke taken voor een fetisjmodel in ruil voor onderdak en eten. Maar het plezier in het vertalen verdwijnt wanneer Tatiana, uit angst om gedeporteerd te worden, haar moeder iets anders vertaalt dan wat ze in werkelijkheid hoort. Dahiana Candelo is in 2020 als actrice afgestudeerd aan de Toneelacademie Maastricht. Ze speelde in theaterproducties van HNTjong en theatergroep suburbia. In 2025 zal ze o.a te zien zijn in de nieuwe Netflix serie Haantjes en in de arthouse film Alma, als een van hoofdrolspelers. Na haar afstuderen heeft Dahiana tijdens de lockdowns verschillende theater-en filmconcepten geschreven die zij momenteel als film-en theatermaker aan het realiseren is. Tolk is daar een van. 2. Surprise – Kooshin M. Hussein – ‘7
Inclusief Q&A met de regisseur
Wanneer Celeste (33) er achter komt dat haar moeder ernstig ziek is, vraagt haar moeder haar om dit stil te houden. Celeste besluit om een surprise party voor haar moeder te organiseren, in de hoop dat haar moeder haar geheim zelf vertelt. Dit is ook meteen een kans om de uit elkaar gegroeide familie weer bij elkaar te krijgen. Door verschillende irritaties onderling pakt de verrassing anders uit dan verwacht. Kooshin M. Hussein is een autodidact filmmaker die op tweejarige leeftijd samen met zijn ouders naar Nederland is gekomen. Nadat zijn ouders de burgeroorlog in Somalië zijn ontvlucht. Door te focussen op onderbelichte verhalen wil Kooshin kijkers entertainen, inspireren en laten nadenken. Over AWARE
AWARE is een talentontwikkelingstraject dat ‘bottom up’ op zoek gaat naar makers – verhalen vertellers – die niet vanzelfsprekend de industrie binnen rollen. Om zo nieuwe verrassende verhalen te vinden en kansen te geven waar die niet vanzelfsprekend zijn. Binnen dit jaarlijks terugkerende traject worden met een professionele crew twee korte films gemaakt, waarmee de makers nieuwe deuren kunnen openen. Tijdens de draaiperiode krijgen een viertal stagiaires de kans om mee te lopen met een head of departement. AWARE: Tolk & Surprise kwamen tot stand in samenwerking met De Ontmoeting en Smarthouse.</p>
<p>Te zien tot 21 april 2025. Net uit het filmtheater.</p>
<p>drama, korte film/Nederland/Nederlands, Spaans</p>]]></description>
      <guid>https://picl.nl/films/aware-tolk-surprise/</guid>
      <pubDate>Wed, 2 Apr 2025 10:01:54 +0000</pubDate>
    </item>
    <item>
      <title><![CDATA[A New Kind of Wilderness]]></title>
      <description><![CDATA[<p>In de Noorse bossen moet een gezin hun vrije bestaan noodgedwongen achterlaten</p>
<p><img src='https://picl.nl/wp-content/uploads/2024/08/A-New-Kind-of-Wilderness_st_1_jpg_sd-low.jpg'/></p>
<p>Op een kleine boerderij in Noorwegen streeft de familie Payne naar een vrij bestaan. Maar na een tragische gebeurtenis worden zij gedwongen om hun idyllische boerderij in te wisselen voor de verwachtingen van de moderne maatschappij. A New Kind of Wilderness is een intiem en warm portret over liefde, het leven en opgroeien. Op het Sundance Film Festival uitgeroepen tot Beste Documentaire. In de bossen van Noorwegen leven de Paynes wild, vrij en zelfvoorzienend op hun afgezonderde, idyllische boerderij. Maria en Nik geven hun vier kinderen thuisonderwijs en streven ernaar om met een hecht gezin in harmonie met de natuur te leven. Hun enige inkomsten worden gegenereerd door de blog die Maria bijhoudt over hun ‘familieproject’. Een tragische gebeurtenis maakt echter een abrupt einde aan hun wereld en forceert het gezin op een nieuw pad richting de moderne maatschappij. A New Kind of Wilderness, over zowel de overwinningen als de worstelingen van de familie Payne, nodigt uit te reflecteren op onze eigen levenskeuzen, onze verantwoordelijkheid tegenover de Aarde en onze kinderen en hoe we omgaan met het leven na een groot verlies.</p>
<p>Te zien tot 21 april 2025. Net uit het filmtheater.</p>
<p>documentaire/Noorwegen/Noors, Engels</p>]]></description>
      <guid>https://picl.nl/films/a-new-kind-of-wilderness/</guid>
      <pubDate>Wed, 2 Apr 2025 10:01:54 +0000</pubDate>
    </item>
    <item>
      <title><![CDATA[De Terugreis]]></title>
      <description><![CDATA[<p>Humoristische roadmovie over jarenlange liefde en acceptatie van veranderingen</p>
<p><img src='https://picl.nl/wp-content/uploads/2024/07/De-Terugreis_st_4_jpg_sd-low-e1720784796932.jpg'/></p>
<p>Winnaar van het Gouden Kalf voor Beste Speelfilm & Beste Hoofdrol Speelfilm. Martin van Waardenberg en Leny Breederveld raken precies de juiste snaar als ouder echtpaar dat nog één laatste autoreis naar Spanje onderneemt. Terwijl hij vooral moppert, zit zij nog vol levenslust. Maar nu zij begint te dementeren, wordt wellicht alles anders. De Terugreis is een bitterzoete roadmovie die hartverwarmend is, maar nergens voorspelbaar wordt. De Rotterdamse, nukkige Jaap is al bijna 50 jaar samen met Maartje. Waar hij niet veel zin meer heeft om dingen te ondernemen, zit de soms wat verwarde Maartje nog vol levenslust. Als het echtpaar een brief ontvangt van een oude vakantievriend, laat Jaap zich met gepaste tegenzin overhalen om hem op te zoeken in Zuid-Europa. En zo reizen de twee in hun oude auto door een totaal veranderd Europa; kibbelend, maar ook de ene herinnering na de andere ophalend. Onderweg komt Jaap tot het pijnlijke besef dat zijn vrouw dementerend is. Zich realiserend dat alles wellicht anders gaat worden, leren ze opnieuw waarom ze elkaar liefhebben. Na films als Rocco & Sjuul, De Beentjes van Sint Hildegard en Mi Vida, is De Terugreis de volgende Nederlandse film die senioren een hoofdrol geeft en inzoomt op romantiek en avontuur na de pensioenleeftijd.</p>
<p>Te zien tot 21 april 2025. Net uit het filmtheater.</p>
<p>drama, komedie/Nederland/Nederlands</p>]]></description>
      <guid>https://picl.nl/films/de-terugreis/</guid>
      <pubDate>Wed, 2 Apr 2025 10:01:55 +0000</pubDate>
    </item>
    <item>
      <title><![CDATA[Io Capitano]]></title>
      <description><![CDATA[<p>Matteo Garrone's odyssee van twee hoopvolle jongens op vlucht naar Europa</p>
<p><img src='https://picl.nl/wp-content/uploads/2024/03/Io-Capitano_st_1_jpg_sd-low_Greta-de-Lazzaris.jpg'/></p>
<p>De Italiaanse regisseur Matteo Garrone (bekend van zijn rauwe en vaak ongemakkelijke films als Dogman en Gomorra) verweeft waargebeurde verhalen en mythologie in een soms boosmakend, soms vertederende tocht naar een beter leven. Io Capitano was dit jaar genomineerd voor de Oscar voor Beste Buitenlandse Film. Twee jongens verlaten hun thuisland Senegal om te ontsnappen aan een uitzichtloos bestaan en hun dromen na te jagen in de (in hun ogen) utopie Europa. Onderweg door Noord-Afrika, langs de kurkdroge woestijn, mensensmokkelaars en slavendrijvers, zien de jongens hun dromen voor hun ogen verdampen. Maar ze geven niet op, ondanks het verlies en de onmenselijke omstandigheden. Zelfs een levensgevaarlijke overtocht op een onstuimige zee dempt hun moed niet. De reis naar een droom evolueert al snel naar een overlevingstocht, gesterkt door de mythologie die ze steeds met zich meenemen. Matteo Garrone maakte veel indruk op het Filmfestival van Venetië waar Io Capitano maar liefst 13 prijzen won. Voor de film castte hij enkele niet-professionele acteurs, waarvan vooral Seydou Sarr een verpletterende indruk maakt.</p>
<p>Te zien tot 21 april 2025. Net uit het filmtheater.</p>
<p>drama/Italië, België en Frankrijk/Wolof, Arabisch</p>]]></description>
      <guid>https://picl.nl/films/io-capitano/</guid>
      <pubDate>Wed, 2 Apr 2025 10:01:56 +0000</pubDate>
    </item>
    <item>
      <title><![CDATA[Gaucho Gaucho]]></title>
      <description><![CDATA[<p>Prachtige zwart-witdocu over de gaucho, het Argentijnse equivalent van de cowboy</p>
<p><img src='https://picl.nl/wp-content/uploads/2025/03/Gaucho-Gaucho_st_1_jpg_sd-low-1680x701.jpg'/></p>
<p>De ‘gaucho’ is het Zuid-Amerikaanse equivalent van de cowboy: een gemeenschap in het geïsoleerde noordwesten van Argentinië, gekenmerkt door een diepe verbondenheid met paarden, vee en het land. Ondanks de snelle digitalisering proberen de gaucho’s hun tradities te behouden. De zwart-wit documentaire Gaucho Gaucho neemt je mee naar een afgelegen berggebied en brengt het leven van de gaucho’s op visueel prachtige wijze in beeld. De film schildert het leven in het Argentijnse Salta door een reeks intieme momenten: van het temmen van paarden en de dreiging van condors die de kalveren aanvallen, tot de uitgestrekte vlaktes en het overhevelen van eeuwenoude spirituele kennis. Niet alleen is de documentaire een krachtig eerbetoon aan een gemeenschap die in het westen in de vergetelheid is geraakt, het is ook een reflectie op de vergankelijkheid van tijd en een blik op een uitstervende manier van leven. Net als in hun veelgeprezen documentaire The Truffle Hunters, portretteert het regisseursduo Michael Dweck en Gregory Kershaw in Gaucho Gaucho een gemeenschap die het liefst vasthoudt aan eeuwenoude tradities en de moderne wereld zoveel mogelijk op afstand houdt.</p>
<p>Te zien tot 4 augustus 2025. Vanaf 3 april beschikbaar.</p>
<p>documentaire/VS en Argentinië/Spaans</p>]]></description>
      <guid>https://picl.nl/films/gaucho-gaucho/</guid>
      <pubDate>Wed, 2 Apr 2025 10:01:56 +0000</pubDate>
    </item>
    <item>
      <title><![CDATA[The Damned]]></title>
      <description><![CDATA[<p>Intiem en filosofisch portret van een groep soldaten in de Amerikaanse Burgeroorlog</p>
<p><img src='https://picl.nl/wp-content/uploads/2025/03/The-Damned_st_2_jpg_sd-low_Photo-by-Olga-Prudka.jpg'/></p>
<p>Anders dan vele andere oorlogsfilms, is dit verhaal van regisseur Roberto Minervini niet een typisch heldenepos met een duidelijke lijn tussen goed en kwaad . The Damned is juist een filosofisch, intiem en vooral menselijk portret van een onmenselijke gebeurtenis. Het is de winter van 1862, tijdens de Amerikaanse Burgeroorlog. Ver weg van het front begint een regiment soldaten te twijfelen aan het nut van hun missie. Een groep vrijwillige soldaten moet onontgonnen gebied in het westen van het land verkennen. Ver weg van het front, in een niemandsland in het noorden van Montana, bestaat hun taak voornamelijk uit wachten: op aanwijzingen, op andere troepen of op een aanval. Terwijl deze mannen van allerlei achtergronden hun kamp opzetten, baseball spelen en kaarten, mijmeren ze over God, het leven en het nut van hun missie. Wanneer de vijand eindelijk toeslaat, blijkt de woeste natuur minstens even dodelijk als de medemens. The Damned is een krachtig drama over geloof, hoop en zingeving ten tijde van een groot keerpunt in de Amerikaanse geschiedenis. Geschoten in het overweldigende landschap van Montana met een ensemble van niet-professionele acteurs, wist Minervini de jury in Cannes te beroeren: zijn historische en tevens pijnlijk relevante film leverde hem de prijs op voor Beste Regisseur in de Un Certain Regard-competitie.</p>
<p>Binnenkort op Picl.</p>
<p>drama/Italië, VS en België/Engels</p>]]></description>
      <guid>https://picl.nl/films/the-damned/</guid>
      <pubDate>Wed, 2 Apr 2025 10:01:56 +0000</pubDate>
    </item>
    <item>
      <title><![CDATA[Holy Electricity]]></title>
      <description><![CDATA[<p>Heerlijk chaotische stadssymfonie van Tbilisi en een ode aan vriendschap ineen</p>
<p><img src='https://picl.nl/wp-content/uploads/2025/03/Holy-Electricity_st_1_jpg_sd-low.jpg'/></p>
<p>Zelfs het meest alledaagse leven kan fantastisch worden, zo laat het levendige Holy Electricity ons zien. In de kleurrijke chaos van Tbilisi volgen we twee scharrelaars, die een business zien in het verkopen van roestige kruizen als neonverlichting. Terwijl het duo langs vuilnisbelten en tweedehandsmarkten trekt, ontmoeten ze heel wat bijzondere figuren. Voeg daar dromerige elektronische muziek, opvallende cinematografie en een vleugje absurdisme aan toe, en Tbilisi komt helemaal tot leven. Als de jonge Gonga (debutant Nika Gongadze) en zijn neef Bart (transactivist Nikolo Ghviniashvili) op een vuilnisbelt een koffer vol roestige kruisen vinden, gaat er spontaan een lichtje branden. Ze denken dat de crucifixen met neonverlichting als zoete broodjes over de toonbank zullen vliegen. Niet dat ze een toonbank hebben, want het gelegenheidsduo moet het van de huis-aan-huis-verkoop hebben. Terwijl ze dromen van snel rijk te worden gaan ze op kruistocht van deur tot deur door de buitenwijken van Tbilisi. Een zoektocht die niet alleen om inkomen draait, maar ook om vriendschap en liefde. Holy Electricity is een portret van de poëzie van het alledaagse leven, over de onverwacht mooie momenten die we vaak zonder erbij na te denken over het hoofd zien. Winnaar Gouden Luipaard Filmmakers of the Present op het Locarno Film Festival.</p>
<p>Binnenkort op Picl.</p>
<p>drama/Georgië/Georgisch</p>]]></description>
      <guid>https://picl.nl/films/holy-electricity/</guid>
      <pubDate>Wed, 2 Apr 2025 10:01:56 +0000</pubDate>
    </item>
    <item>
      <title><![CDATA[Een Kano naar Zee]]></title>
      <description><![CDATA[<p>Kritische documentaire over het verleden en de toekomst van de Rotterdamse haven</p>
<p><img src='https://picl.nl/wp-content/uploads/2025/03/Een-Kano-naar-Zee_st_7_jpg_sd-low-1680x704.jpg'/></p>
<p>Na WOII was de Rotterdamse haven een grote aanjager van werkgelegenheid en welvaart in de stad, maar die welvaartsdroom is inmiddels uitgemond in een nachtmerrie. De stad is zo verstrengeld met de fossiele industrie, dat natuur- en woongebieden moeten wijken voor economische groei. De documentaire Een Kano naar Zee is zowel een ode aan de mensen die de haven hebben gemaakt tot wat het nu is, als een afrekening met onze fossiele verslaving. Filmmaker André van der Hout schetst de geschiedenis van de Rotterdamse haven door de ogen van twee ‘havenbaronnen’: D.G. van Beuningen, die rond 1900 zijn kolenimperium opbouwde in de Maasstad, en Frans Posthuma, die na de Tweede Wereldoorlog de ene na de andere oliereus naar de stad wist te lokken. Maar niemand voorzag de gevolgen van deze onstilbare honger naar groei. Ruim een eeuw later zit de haven gevangen in een greep van kolen- en oliebelangen. Een Kano naar Zee is meer dan een historische documentaire. Aan de hand van archiefbeelden, dagboekfragmenten en interviews verbindt de film het verleden en heden van de haven en stelt het kritische vragen over de ecologische prijs van haar groei.</p>
<p>Te zien tot 4 augustus 2025. Vanaf 3 april beschikbaar.</p>
<p>documentaire/Nederland/Nederlands</p>]]></description>
      <guid>https://picl.nl/films/een-kano-naar-zee/</guid>
      <pubDate>Wed, 2 Apr 2025 10:01:56 +0000</pubDate>
    </item>
    <item>
      <title><![CDATA[L’histoire de Souleymane]]></title>
      <description><![CDATA[<p>Realistisch portret van een Guinese man die in Parijs vecht voor een verblijfsvergunning</p>
<p><img src='https://picl.nl/wp-content/uploads/2025/03/L-histoire-de-Souleymane_st_3_jpg_sd-low.jpg'/></p>
<p>Zeven dagen per week scheurt Souleymane op zijn bezorgfiets door Parijs, onzichtbaar voor de meesten, onmisbaar voor de rijken. Maar niemand vraagt zich af hoe zwaar zijn werk is of hoe weinig hij verdient. Zijn enige droom? Legale papieren. Regisseur Boris Lojkine brengt dit rauwe, documentaire-achtige drama met indringend realisme, waarin de keiharde realiteit van een ‘illegaal’ haarscherp voelbaar wordt. Na een gevaarlijke reis uit Guinee is Souleymane in Parijs beland, waar hij als maaltijdbezorger de kost verdient. Maar zonder de juiste papieren is zijn bestaan behoorlijk onzeker. Met een zorgvuldig ingestudeerd maar onwaar verhaal (‘l’histoire’) hoopt Souleymane zijn kans op legalisering te vergroten. Over twee dagen wacht het allesbeslissende gesprek met de immigratiedienst. Zal hij eindelijk ontsnappen aan de illegaliteit? Regisseur Boris Lojkine’s documentaire-achtergrond is onmiskenbaar in L’Histoire de Souleymane. Met zijn rauwe, documentairestijl en het gebruik van een niet-professionele cast brengt hij de harde realiteit van het leven als ‘illegaal’ op realistische wijze in beeld. Hoofdrolspeler Abou Sangare ontving in Cannes de prijs voor Beste Acteur in het Certain Regard-programma.</p>
<p>Binnenkort op Picl.</p>
<p>drama/Frankrijk/Frans, Fulah</p>]]></description>
      <guid>https://picl.nl/films/lhistoire-de-souleymane/</guid>
      <pubDate>Wed, 2 Apr 2025 10:01:57 +0000</pubDate>
    </item>
    <item>
      <title><![CDATA[The Other Way Around]]></title>
      <description><![CDATA[<p>Liefdevolle ode aan de “perfecte break-up” in hartje Madrid</p>
<p><img src='https://picl.nl/wp-content/uploads/2025/02/The-Other-Way-Around_st_1_jpg_sd-low.jpg'/></p>
<p>Een scheiding vieren met een feest. Het klinkt als een absurd idee, maar niet voor Ale en Alex. Na bijna vijftien jaar samen te zijn geweest, besluiten ze om uit elkaar te gaan. Een groot feest moet hun nieuwe levensfase inluiden. Maar is dat wel een goed idee? The Other Way Around is een hartveroverend verhaal dat zich afspeelt in hartje Madrid. Met veel charme biedt de film een kijk op liefde in de 21e eeuw. De Spaanse Ale en Alex zijn al bijna vijftien jaar samen. Zij is filmmaker en hij speelt in veel van haar films de hoofdrol. Maar na vijftien jaar is de koek op en besluit het stel om uit elkaar te gaan. Hun break-up willen ze vieren met een groots feest in hun thuisstad Madrid. Net als een bruiloft, maar dan the other way around. Vrienden en familie zijn sceptisch, maar zelf zeggen ze volmondig achter de beslissing te staan. Wat iedereen zich afvraagt: is dat echt zo? Regisseur Jonás Trueba vond inspiratie voor The Other Way Around in een uitspraak van zijn vader, de filmregisseur Fernando Trueba (Chico & Rita, Belle Epoque), die in de film ook de vader speelt van filmmaker Ale. Trueba sr. was zelfs van mening dat een scheiding meer reden voor feest was dan een huwelijk. The Other Way Around won de prijs voor Beste Europese Film in Cannes.</p>
<p>Binnenkort op Picl.</p>
<p>drama, komedie, romantiek/Spanje en Frankrijk/Spaans, Engels</p>]]></description>
      <guid>https://picl.nl/films/the-other-way-around/</guid>
      <pubDate>Wed, 2 Apr 2025 10:01:57 +0000</pubDate>
    </item>
    <item>
      <title><![CDATA[Better Man]]></title>
      <description><![CDATA[<p>Swingende biopic over de opkomst, val en comeback van Robbie Williams</p>
<p><img src='https://picl.nl/wp-content/uploads/2025/02/Better-Man_st_13_jpg_sd-low-1680x704.jpg'/></p>
<p>Robbie Williams is een van de grootste entertainers aller tijden. Een verfilming van zijn leven kon dan ook niet uitblijven. Maar Better Man is allesbehalve een conventionele biopic; Williams wordt namelijk verbeeld als een geanimeerde chimpansee. Een gedurfde keuze die verrassend goed uitpakt. Met een fijne hoeveelheid zelfspot duiken we in zijn glansrijke carrière, de dramatische val en de buitengewone comeback. En eerlijk is eerlijk: de muziek is ook genieten. Onder de visionaire regie van Michael Gracey (The Greatest Showman) wordt dit verhaal op een nooit eerder vertoonde wijze tot leven gebracht, waarbij het kenmerkende charisma, de humor en onverwoestbare geest van Robbie Williams centraal staan. Deze baanbrekende heruitvinding van de muzikale biopic volgt Robbie’s reis van zijn jeugd en zijn tijd als lid van de hitformatie Take That, tot zijn ongeëvenaarde successen als recordbrekende soloartiest, en toont tegelijkertijd de uitdagingen die roem en succes met zich meebrengen.</p>
<p>Binnenkort op Picl.</p>
<p>biografisch, drama, musical/VS/Engels</p>]]></description>
      <guid>https://picl.nl/films/better-man/</guid>
      <pubDate>Wed, 2 Apr 2025 10:01:58 +0000</pubDate>
    </item>
    <item>
      <title><![CDATA[We Live in Time]]></title>
      <description><![CDATA[<p>Tranentrekker over een liefdesleven, met Florence Pugh en Andrew Garfield</p>
<p><img src='https://picl.nl/wp-content/uploads/2025/01/We-Live-in-Time_st_5_jpg_sd-low.jpg'/></p>
<p>Na een onverwachte ontmoeting bloeit de liefde tussen Almut en Tobias op. In de tien jaar die volgen, delen ze zowel de grote als kleine momenten. Maar de tijd die hen rest, tikt steeds harder weg. Pak je zakdoekjes er maar vast bij, want We Live in Time zal je niet onberoerd laten, voornamelijk dankzij de briljante vertolkingen van Florence Pugh (Little Women, Lady Macbeth) en Andrew Garfield. We volgen de kleine en grote momenten van de tien jaar die Almut en Tobias samen doorbrengen: hun eerste dates, ontmoetingen met familie, samenwonen, en de geboorte van hun dochter. Maar wanneer Almut wordt gediagnosticeerd met een ernstige ziekte, staat hun leven op zijn kop. Terwijl de tijd onverbiddelijk wegtikt, begint het jonge koppel steeds dieper te beseffen hoe kostbaar elk moment samen is. Regisseur John Crowley (Brooklyn (2015), The Goldfinch (2019)) vertelt dit liefdesverhaal als een achtbaan van het leven, door verschillende verhaallijnen te versnipperen en in een verrassende volgorde aan elkaar te rijgen. Het maakt van We Live in Time een scherpe mix van romantiek, drama en humor die de chaos en onverwachte wendingen van het leven op een unieke manier vastlegt.</p>
<p>Binnenkort op Picl.</p>
<p>drama/Verenigd Koninkrijk/Engels</p>]]></description>
      <guid>https://picl.nl/films/we-live-in-time/</guid>
      <pubDate>Wed, 2 Apr 2025 10:01:59 +0000</pubDate>
    </item>
    <item>
      <title><![CDATA[All We Imagine As Light]]></title>
      <description><![CDATA[<p>Feministisch portret van miljoenenstad Mumbai, winnaar van de Grand Prix in Cannes</p>
<p><img src='https://picl.nl/wp-content/uploads/2025/03/All-We-Imagine-As-Light_st_1_jpg_sd-low.jpg'/></p>
<p>De Indiase metropool Mumbai is een stad van contrasten, waar de spanningen tussen bevolkingsgroepen, religies en seksen voortdurend voelbaar zijn. Regisseur Payal Kapadia, geboren in Mumbai, gebruikt ‘haar’ stad als decor voor een verhaal over twee vrouwen die vol hoop en ambitie naar de miljoenenstad verhuisden. Het resultaat is een prachtig gelaagd drama, bekroond met de Grand Prix in Cannes. Prabha is verpleegkundige in een druk ziekenhuis in Mumbai. Haar leven is eentonig: ze werkt hard en ziet af en toe haar goede vriendin Parvaty. Wanneer haar vervreemde echtgenoot – die kort na hun huwelijk naar Duitsland vertrok en sindsdien weinig van zich laat horen – plotseling weer contact zoekt, wordt ze in verwarring gebracht. In hetzelfde ziekenhuis werkt Prabha’s kamergenote Anu, die een geheime relatie heeft met een moslimjongen. Als de twee vrouwen de drukte van de stad ontvluchten, vinden ze eindelijk ruimte om hun diepste verlangens te ontdekken. All We Imagine As Light was de eerste Indiase film in dertig jaar die geselecteerd werd voor de competitie van het Cannes Film Festival. De film maakte daar een enorme indruk en werd bekroond met de prestigieuze Grand Prix.</p>
<p>Binnenkort op Picl.</p>
<p>drama/India en Nederland/Malayalam, Hindi</p>]]></description>
      <guid>https://picl.nl/films/all-we-imagine-as-light/</guid>
      <pubDate>Wed, 2 Apr 2025 10:01:59 +0000</pubDate>
    </item>
  </channel>
</rss>
