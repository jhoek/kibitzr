<?xml version="1.0" encoding="utf-16"?>
<rss version="2.0">
  <channel>
    <title><![CDATA[Eva Hoeke]]></title>
    <link>https://www.volkskrant.nl/auteur/eva-hoeke</link>
    <description><![CDATA[Eva Hoeke]]></description>
    <item>
      <title><![CDATA[Vorige week nog een pandemie, deze week oorlog – lag het aan mij of werd de wereld echt steeds gekker?]]></title>
      <description><![CDATA[<p>Het werd al donker toen ik naar huis reed.</p>
<p></p>
<p>In het schemerige licht zag ik het silhouet van een kerk, mist steeg op van de omringende weilanden. Alles daarachter, mensen, dieren, huizen, levens, verdween in het zwart. In de auto was het warm en donker, op de lichtjes van het dashboard na. Eentje knipperde.</p>
<p></p>
<p>Die ochtend waren we wakker geworden met oorlog. Op nog geen vier uur vliegen vocht een volk waarin ik me tot dan toe niet bovenmatig had verdiept tegen de brute kracht van een buurland dat ik ook slechts kende uit verhalen, nog voor het ontbijt ging de televisie aan. De rest van de dag had ik de ontwikkelingen alleen tussen de bedrijven door kunnen volgen maar nu, tijdens de lange rit terug naar huis, drong de ernst van de situatie tot me door.</p>
<p></p>
<p>President Putin is responsible for bringing war back to Europe.</p>
<p></p>
<p>De stemmen op de radio klonken bedrukt noch gerust. Er werd gesproken over zelfgemaakte molotovcocktails, moeders met kalasjnikovs, dertien man op een eiland met een ferm fuck you voor de vijand. Een Oekraïens gezegde: een feit is pas een feit als het Kremlin het heeft ontkend, een verslaggever die sprak van een</p>
<p></p>
<p>Zeitenwende</p>
<p></p>
<p>. De waanzin van oorlog, de waanzin van één man, een</p>
<p></p>
<p>mad man</p>
<p></p>
<p>met een hoofd vol eerzucht en paranoia, misschien zelfs spinnen – ik reikte naar de knop om van radiozender te wisselen, in plaats daarvan liet ik mijn schouders zakken.</p>
<p></p>
<p>Even later minderde ik vaart en draaide de afslag op, richting het tankstation. Ik trok de grote mannenhandschoenen aan die ik die ochtend in de gauwigheid had meegegrist en stapte uit. Een harde wind joeg door mijn jas en ik rilde terwijl ik de brandstofslang in het gat stak. Vergiste ik me nou of was een volle tank nu al duurder?</p>
<p></p>
<p>Binnen was het stil, op het zoemen van de koeling na. Ik was alleen. Of nee, toch niet, bij de saucijzenbroodjes stond een man in een trainingspak. Terwijl ik bij de kassa naar mijn portemonnee zocht, dacht ik aan het beeld van een Russische tank die over een auto heen was gereden, en aan het kleine meisje Mia dat in de metro was geboren. Vorige week nog een pandemie, deze week oorlog – lag het aan mij of werd de wereld echt steeds gekker?</p>
<p></p>
<p>Ineens klonk achter me geritsel. Ik draaide me om en keek in de donkere, diepliggende ogen van de man die net nog bij de saucijzenbroodjes had gestaan. Ik schrok van zijn blik. Had hij gewoon haast, of was er iets? Ik rommelde in mijn tas, als ik mijn portemonnee maar niet in de auto had laten liggen. De man verplaatste zijn gewicht van zijn ene naar zijn andere been. Snel deed ik mijn handschoenen uit. ‘Sorry hoor’, mompelde ik, maar de man zei niets terug. In plaats daarvan staarde hij naar me met zijn Lombroso-hoofd, zijn mond een beetje open, zijn adem zwaar. Ik voelde hoe het bloed in mijn hoofd begon te bonzen, god, waar was dat ding? In de verte hoorde ik een tank naderen, in de metro werd een meisje geboren, de Tsjetsjenen komen eraan – hebbes! – en nu snel betalen en wegwezen, deze dag moest maar gewoon voorbij zijn.</p>
<p></p>
<p>Bijna was ik weggereden.</p>
<p></p>
<p>Ik had de sleutel al in het contactslot toen ik zag hoe de man de winkel uitkwam en recht op me af kwam lopen. Nu pas zag ik hoe gespierd hij was. Mijn deur was nog niet dicht, op de radio sprak iemand over provocaties. Ik keek om me heen, mijn tas lag op de bijrijdersstoel, wat moest-ie van me? Drie meter, twee meter en daar was-ie, honderd kilo gevechtsvlees, ik zette me schrap toen hij zijn hand naar me uitstak.</p>
<p></p>
<p>‘Uw handschoen, mevrouw.’</p>
<p></p>]]></description>
      <guid>https://volkskrant.nl/columns-opinie/vorige-week-nog-een-pandemie-deze-week-oorlog-lag-het-aan-mij-of-werd-de-wereld-echt-steeds-gekker~ba928c93/</guid>
      <pubDate>Thu, 10 Mar 2022 00:00:00 +00:00</pubDate>
    </item>
    <item>
      <title><![CDATA[Hij mocht dan een junk wezen, maar hij had wat]]></title>
      <description><![CDATA[<p>Bericht op mijn telefoon: Jorrie was dood.</p>
<p></p>
<p>Jorrie de buurtjunk, ook wel Joerie genoemd, of Jordano, voluit Giordano Cristofoli, god ja, die was er ook nog, of eigenlijk dus niet meer. In gedachten keerde ik terug naar Betondorp, de Amsterdamse volkswijk waar we woonden toen we nog geen kinderen hadden, toen we zelf nog weleens laveloos waren. Jorrie was er een vaste waarde, en als we hem niet met zijn kenmerkende hoed en lange leren jas tegenkwamen op straat, dan wel aan de bar van café De Avonden, waar hij avond aan avond de sterkste verhalen ophing. Een armoedige jeugd in de Jordaan, een afwezige Italiaanse vader, een dronken moeder, de woelige jaren tachtig, geen woning geen kroning, kraak en inbraak, knokken en stelen, vrouwen en kinderen, drank en drugs, op de vulkaan dansen en er geregeld zelf in lazeren en nog honderd lachwekkende clichés, het bleek allemaal te passen in één leven en hoe hij het vertelde klonk het nog leuk ook. Maar nu was hij dus overleden, 58 jaar oud en helemaal op, in zijn slaap nog wel, de mazzelkont. Op maandag was de uitvaart, ik moest maar zien of ik het zou redden.</p>
<p></p>
<p>De bel luidde al toen ik aankwam op de Rooms Katholieke Begraafplaats St. Barbara. De zon scheen, een koude wind blies over de graven. Een klein groepje mensen hield zich op bij de kapel. ‘Ik kom voor Jorrie?’, zei ik aarzelend tegen een vrouw in een Guns N’ Roses-hoodie en een plastic Dirk-tas aan haar voeten. ‘Je bedoelt Rood?’ Ze wees naar een zwartglanzende auto die stapvoets kwam aanrijden. ‘Daar komt-ie net aan.’</p>
<p></p>
<p>Even later werd de kist op Iggy Pops</p>
<p></p>
<p>Lust for life</p>
<p></p>
<p>de kapel in gedragen.</p>
<p></p>
<p>Wij, zijn coterie, erachteraan.</p>
<p></p>
<p>Ik telde vijftien mensen, waarvan twaalf vrouwen. Het verbaasde me niet. Hij mocht dan een junk wezen, en hij was al geen schoonheid met zijn spierwitte huid en rossige kop, maar hij had wat, een verwilderde hond die hunkert naar een aai over zijn bol, zoiets, er was een lichte schok door me heen gegaan toen ik het op een avond aan de bar ineens had gezien. Ik denk dat we alle vijftien nog geld van hem kregen.</p>
<p></p>
<p>Iemand van het Drugspastoraat nam het woord. Er werd een beeld geschetst van een gehavend mens, intelligent en manipulatief, maar ook geestig en behulpzaam, iemand wiens herinneringen zijn houding bepaalden. Ontroerend om de pastor de tatoeages op Jorries knokkels – aan de ene hand</p>
<p></p>
<p>fuck</p>
<p></p>
<p>en de andere</p>
<p></p>
<p>off</p>
<p></p>
<p>– een ‘duidelijk statement’ te horen noemen.</p>
<p></p>
<p>Toen een hulpverleenster van Discus HVO-Querido, de organisatie die hem na al die jaren op straat aan een vaste woonplek had geholpen. Ja, natuurlijk hadden ze wat met hem te stellen gehad. Jorrie reed ‘per ongeluk’ met zijn scootmobiel tegen politieauto’s aan, of joeg mensen in wachtkamers de stuipen op het lijf met zijn aangedikte verhalen. En toch. Ze herinnerde zich hoe hij zijn zoon David ging opzoeken in Groningen. In zijn netste kleding, geld mee voor een cadeau. Maar hij kwam nooit aan. Zij: ‘Hij wilde wel, maar het lukte niet.’ Het was geen excuus, geen vergoelijking, dit waren de grillen van een cliënt die zelf niets aangereikt had gekregen in zijn leven. Ik keek naar David op rij drie, een</p>
<p></p>
<p>vriendelijk joch op gympen, en meende te zien dat hij het begreep. Jorries grootste angst, besloot de hulpverleenster, was alleen te sterven.</p>
<p></p>
<p>Uiteindelijk overleed Jorrie ‘Jordano’ Cristofoli op 31 januari na 58 tropenjaren in zijn eigen bed, tussen zijn eigen spullen, in het enige thuis dat hij ooit had gekend.</p>
<p></p>
<p>En verdomd als het niet waar is, hij was niet alleen.</p>
<p></p>]]></description>
      <guid>https://volkskrant.nl/columns-opinie/hij-mocht-dan-een-junk-wezen-maar-hij-had-wat~bca3b14a/</guid>
      <pubDate>Thu, 3 Mar 2022 00:00:00 +00:00</pubDate>
    </item>
    <item>
      <title><![CDATA[De vraag der vragen had ook ons gezin bereikt]]></title>
      <description><![CDATA[<p>Om achteraf onbegrijpelijke redenen vond ik het nodig om tegen de dochters (4 en 6) over grensoverschrijdend gedrag en lichamelijke integriteit te beginnen toen ze na een lange, slome zondag toch al op het randje van de slappe lach zaten. ‘Luister eens jongens’, zei ik terwijl ze in hemd en onderbroek ondersteboven op de bank hingen. ‘Je lichaam is alleen van jou. En jij bepaalt wat je wil. Snappen jullie wat ik daarmee bedoel?’ Nou, dat snapten ze zeker, ik doe lekker wat ik wil, kikker-in-je-bil, hihihaha, en zo ging het maar door, tot ik het niet meer aankon en terug vluchtte naar de keuken.</p>
<p></p>
<p>Nu de ene na de andere hotemetoot van zijn sokkel werd getrokken en de maatschappelijke discussie daarover op werkelijk elke straathoek werd gevoerd, had de vraag der vragen ook ons gezin bereikt: hoe bescherm je drie dochters tegen dergelijke ervaringen? Het antwoord had ik die ochtend in</p>
<p></p>
<p>NRC</p>
<p></p>
<p>gelezen in een artikel van journalist Floor Bakhuys Roozeboom. Daarin stelden deskundigen dat je het probleem niet alleen moest aanpakken binnen organisaties, maar dat je moest beginnen bij de basis, want de boodschappen die kinderen van jongs af aan horen zijn essentieel, was de redenering. Die boodschap was: je bent zelf de baas over je lichaam, nee is nee, zowel voor jongens als voor meisjes. En: niet te alarmistisch zijn, seks is ook gewoon léúk, je zou het bijna vergeten.</p>
<p></p>
<p>Tot zover alles duidelijk, en op een ander, minder lamlendig moment zouden we het daar vast prima met elkaar over kunnen hebben.</p>
<p></p>
<p>Maar één ding bleef haken.</p>
<p></p>
<p>Want in de laatste alinea legde deskundige Naomi Dessaur het begrip ‘practice what you preach’ nog maar eens uit. ‘Zeg je bijvoorbeeld tegen je kind ‘je lichaam is van jou en je hoeft niets te doen wat jij niet wil’, maar dwing je je kind vervolgens wel om andere volwassenen een kus, knuffel of hand te geven? Dan geef je daar een tegenstrijdige boodschap mee af. Dan zeg je eigenlijk: ja, jouw lichaam is van jou en grenzen zijn belangrijk, maar beleefdheid en sociale wenselijkheid zijn belangrijker.’</p>
<p></p>
<p>Ineens was ik in Limburg, waar we een week eerder mijn schoonmoeder met dementie hadden bezocht in het verzorgingstehuis. Terwijl we uit de auto kwamen had het personeel haar voor het raam gezet, kijk, daar zijn de kinderen, zwaai maar vast, maar ze had ons niet gezien. Wij haar wel, en wat we zagen viel niet mee. Zodra ze ons in de smiezen kreeg was haar gezicht veranderd in iemand die op mijn schoonmoeder leek, maar het ging om die paar seconden daarvoor, toen ze was wie ze is als wij er niet zijn. Een broze vrouw, alleen en afwezig, een schim tussen andere schimmen in een gemeenschappelijke ruimte met een grote tv aan de muur en frites op het menu. Toen we even later in haar kamer zaten, zei ze braaf ‘goed hoor’ toen we vroegen hoe het met haar ging, verder zei ze niet veel, op één ding na. ‘Geef oma eens een kus.’ Niet een keer, niet twee keer, maar drie, vier, vijf keer. Ik zag de aarzeling op de gezichten van de meisjes, hun korte blik op mij, moest dat echt, ze hádden haar toch al een kus gegeven, deze oma met haar knokige kaken, maar in plaats van ze te hulp te schieten liet ik het gebeuren, steeds weer, in een labbekakkerige poging mijn schoonmoeder, een vrouw in het absolute laatste akelige stadium van haar leven, niet ook dát nog af te pakken. Op hun rekening, dat wel.</p>
<p></p>
<p>Binnen klonk gegiebel. Ik stond op en greep ze onverwachts bij hun lurven, waarna ze zich joelend op me stortten, met hun kleine lichamen die vooraleerst van hen, maar toch ook nog een beetje van mij zijn, nog heel even.</p>
<p></p>]]></description>
      <guid>https://volkskrant.nl/columns-opinie/de-vraag-der-vragen-had-ook-ons-gezin-bereikt~b273b685/</guid>
      <pubDate>Thu, 24 Feb 2022 00:00:00 +00:00</pubDate>
    </item>
    <item>
      <title><![CDATA[Ouwe Amsterdammers, kon niet missen, geen volk zo ad rem]]></title>
      <description><![CDATA[<p>Op de aller-, állerlaatste plek in het dorp waar ik het had verwacht, trof ik ineens gevoel voor humor aan: op de sportschool. Sportschool is een groot woord, het is het oefenzaaltje van Matthijs de fysiotherapeut waar ik sinds januari twee keer per week aan mijn romp werk. Er staan een paar fitnessapparaten en er hangen lollige cartoons aan de muur, alles om de drempel dusdanig laag te maken dat mensen met diep doorvoelde antipathieën jegens lichamelijke inspanning er nog net overheen kunnen.</p>
<p></p>
<p>Zoals Ronald, zijn vrouw Sacha en hun sportvriend Harry.</p>
<p></p>
<p>Ik was net begonnen met het heffen van gewicht toen het achter me over</p>
<p></p>
<p>The Voice</p>
<p></p>
<p>ging. Ik spitste mijn oren: geen Zaans accent. ‘Ik zou niet echt geschokt zijn hoor, als iemand tegen me zou zeggen dat ik een geil broekie aanhad’, zei een vrouwenstem. Toen ik omkeek zag ik een vijftiger met platinablond, opgeschoren haar en drie diamanten in haar oor op het fietsapparaat zitten. ‘Ik wel’, kaatste het terug vanaf de loopband. Toen ik zag wie het zei – een man van bijna twee meter hoog en breed – wist ik genoeg: Amsterdammers. Ouwe Amsterdammers, kon niet missen, geen volk zo ad rem. ‘Let maar niet op ons, hoor’, zei weer een andere kerel, die voor de vorm wat aan een elastieken handvat stond te trekken. ‘Wij zijn van de psychiatrische afdeling.’</p>
<p></p>
<p>‘Mag ik wat vragen?’, vroeg ik.</p>
<p></p>
<p>Nou, het klopte. Ronald had zijn hele leven in Amsterdam gewoond, veel onuitwisbare herinneringen, maar was twintig jaar geleden, toen de stad ook al niet meer te betalen was voor taxichauffeurs, naar dit dorp verhuisd. Sindsdien had hij nog niet één keer gelachen. ‘Ze begrijpen het gewoon niet, hier.’ Voor straf noemden ze Matthijs een yup, omdat hij eens per jaar skiet.</p>
<p></p>
<p>Ik ken yuppen, Matthijs is er geen.</p>
<p></p>
<p>Zelf skieden ze trouwens ook, maar dan niet skiën maar langlaufen, en bier und schnapps, over twee weken vertrokken ze naar Tsjechië, daarom stonden ze hier aan die apparaten te trekken met hun kunststof knieën en versleten ruggen. Maar niet te hard: halverwege gingen ze in het keukentje koffie zitten drinken, af en toe dreef een bulderende lach naar buiten. Sjonge, dacht ik terwijl ik een sit-up deed, wat had ik dit gemist. Het geouwehoer, het elkaar vliegen afvangen, het theater van geboren outca die het moeten hebben van hun vrolijke spot en sublieme timing, en daarin iedereen de baas zijn. Ons dorp had een hoop voordelen, maar dit trof je er niet aan.</p>
<p></p>
<p>En zo begon ik uit te kijken naar hun gezelschap. Maar de laatste keer kwam Harry net de behandelkamer uit toen ik binnenstapte, zijn jas al aan. ‘Moet je niet sporten?’, vroeg ik. Hij trok een gezicht en wees op zijn schouder. ‘Effe rustig aan deze week.’ Even later hoorde ik waarom. Ronald, liggend op de drukbank: ‘Weet jij hoe hij aan die kapotte schouder komt? Mooi verhaal, moet je horen.’ Hij kwam omhoog. ‘Harry is vorig jaar in een open graf gelazerd.’ Ik keek hem aan, onzeker of ik, toch óók een yup, in de maling werd genomen, maar hij stak een hand omhoog om zijn eerlijkheid kracht bij te zetten. ‘Eerlijk waar. Tijdens het dragen van de kist. Hij keek effe niet uit en hop, daar lag-ie, boven op Tante Bets. Sindsdien is zijn schouder naar de klote.’ Ik keek naar Sacha, maar die keek terug, zonder spot.</p>
<p></p>
<p>Ik: ‘Is Harry begrafenisondernemer?’</p>
<p></p>
<p>Ronald schudde zijn taxihoofd. ‘Hij werkt in de onderbroeken, bij Livera. Dicht bij het vuur. Dit was de begrafenis van zijn oom Piet, hij moest meehelpen dragen. Maar dat ging dus mis. Daarom kan hij nu niet meer skiën. Als die gaat skiën zakt hij zo naar beneden, die vinden we nooit meer terug.’</p>
<p></p>
<p>Dat zou inderdaad jammer zijn.</p>
<p></p>
<p>Voor míj.</p>
<p></p>]]></description>
      <guid>https://volkskrant.nl/columns-opinie/ouwe-amsterdammers-kon-niet-missen-geen-volk-zo-ad-rem~bb24b46e/</guid>
      <pubDate>Thu, 17 Feb 2022 00:00:00 +00:00</pubDate>
    </item>
    <item>
      <title><![CDATA[Op foto’s van vroeger lijkt alles altijd gezellig, soms zelfs gezelliger dan het was]]></title>
      <description><![CDATA[<p>Kinderen hebben is ook: op sommige dagen niet kunnen wachten tot het 7 uur is, meteen na het instoppen naar beneden sjokken, daar over hun gedrag van die dag gaan zitten roddelen en dan dingen zeggen als: ‘Maar ze zijn wel lief, hè.’</p>
<p></p>
<p>Het volgende stadium: foto’s kijken.</p>
<p></p>
<p>Met dat laatste is iets geks aan de hand.</p>
<p></p>
<p>Op foto’s van vroeger lijkt alles altijd gezellig, soms zelfs gezelliger dan het in werkelijkheid was. De dingen gebeuren in grote welwillendheid, van het liedjes zingen tot het taarten bakken, er wordt vredig gepuzzeld en zonder morsen gedronken, bollewangenhapsnoet, altijd mooi weer. Zelfs de bevallingen lijken een feest, kijk die weke blik van papa, schitterend toch. Achteraf glanst alles – de iPad-verslaving wordt nooit gevangen in een foto, noch de luiers, de kruimels, de korte nachten. Kijk, hier gingen we naar de Efteling, wat waren ze nog klein! En deze, weet je nog, toen ging ze voor het eerst voorop en och kijk nou, dat wollen nachtgewaadje, dat moet ik nog ergens hebben. De foto’s laten ook ons zien. Jeuzus, wat waren we nog jong (niet waar), en wat deden we ons best (wel waar). Weet je nog, dat ik de flessen elke dag uitkookte, gekkenwerk! Ook hier trouwens een gefilterde waarheid: niet één foto waarop ik op mijn telefoon zit, waarop we snauwen of uitgeblust op de bank liggen. En zo zitten we, een kwartier, een half uur, waarin we de kinderen als baby’s door elkaar halen (‘Eén gezicht!’) en we elkaar overtoepen in herinneringen, tot een van ons ermee ophoudt, omdat het eindstation ook altijd hetzelfde is, een soort vage treurigheid die je maar even hebben kunt.</p>
<p></p>
<p>En schuld, dat ook.</p>
<p></p>
<p>Want een foto is snel gemaakt, maar waarom heb ik eigenlijk nooit de moeite genomen om een fotoboek te maken? Zo een met museumkaartjes, dialoogjes, tekeningen, schoolverslagen, plukjes haar, geplette bloemen, karakterontwikkeling en context, volwassen reflecties van ouders op hun kind? Zo een die mijn moeder wel voor mij maakte? Ze staan in de kast, vijf stuks vergeeld geluk. Omslagen van blauwe bloemetjesstof, vanbinnen mijn kindertijd zorgvuldig gedocumenteerd, van wieg tot de onhebbelijke leeftijd waarop kinderen niet langer prijs stellen op wat voor bemoeienis dan ook, zeker niet van een moeder met een fototoestel. Jammer, want de fotoboeken van vroeger zijn eerlijker dan de iPhones van nu: ook de rafels staan erin. Etende mensen, kleuters met een driftaanval, een vinger voor de lens – je zag de gebreken pas wanneer je ze terugkreeg van de fotograaf. Ook mooi: de gedachten van toen, zonder de zoete pathetiek van de vervormde herinnering.</p>
<p></p>
<p>En toch.</p>
<p></p>
<p>Ik weet wel waarom ik geen fotoboeken maak, het is om dezelfde reden dat ik er maar niet aan toekom om mijn werkkamer op te ruimen of de winterkleding naar zolder te brengen, namelijk geen zin en ik ben al zo moe, maar ik zeg u eerlijk dat ik niet uitzie naar de dag dat ik dat argument in stelling moet brengen. Ik kan ze dan natuurlijk wat stukjes laten lezen, kijk, dit gaat over jullie, maar ik geef onmiddellijk toe dat dat het gebaar is van iemand die zwak staat. Misschien kan ik ze dan de foto’s laten zien waar wij nu zo vertederd naar kijken, beelden die tegen die tijd niet langer op een iPhone, maar op weet ik veel wat voor drager zullen staan. Kijk, zal ik zeggen, zo was het toen, zie je dat, we waren gelukkig.</p>
<p></p>
<p>Ik zal wel weer eerst dood moeten gaan voor ze dat van me aannemen.</p>
<p></p>]]></description>
      <guid>https://volkskrant.nl/columns-opinie/op-foto-s-van-vroeger-lijkt-alles-altijd-gezellig-soms-zelfs-gezelliger-dan-het-was~b22ab9aa/</guid>
      <pubDate>Thu, 10 Feb 2022 00:00:00 +00:00</pubDate>
    </item>
    <item>
      <title><![CDATA[Hier sprak een man die niks had willen zien, om de simpele reden dat het hem toch niet raakte]]></title>
      <description><![CDATA[<p>Nog even over</p>
<p></p>
<p>The Voice</p>
<p></p>
<p>, en dan met name over de rol van John de Mol.</p>
<p></p>
<p>Wat een zak hooi, dacht ik tijdens het kijken naar de formidabele ondervraging in</p>
<p></p>
<p>Boos</p>
<p></p>
<p>, dat je niks in de gaten had van wat zich jarenlang onder je neus afspeelde. En wat een gelul ook, er was nota bene melding gemaakt van de seksuele aberraties van je zwager. En vooral: dan ben je dus een man van de wereld, een mediagigant die mondiaal succes heeft omdat je kennelijk precies weet wat het volk wil, wat er speelt, wat hot is, maar de #MeToo-affaire, díé was je even ontgaan? Schei toch uit. Hier sprak een man die niks had willen zien, om de simpele reden dat het hem toch niet raakte, deze alfaman en boomer ineen, en de deemoedige toon die hij aansloeg in de na de uitzending als de wiedeweerga opgestelde verklaring (‘Gisteravond ben ik me rot geschrokken van alle reacties op het beantwoorden van de vragen bij</p>
<p></p>
<p>BOOS</p>
<p></p>
<p>’) leek me vooral een kwestie van een voor veel geld door advocaten opgestelde poging tot schadebeperking.</p>
<p></p>
<p>Máár.</p>
<p></p>
<p>Maar, zei mijn betere ik, een nogal aanwezige figuur in mijn hoofd die altijd en overal twee kanten in ziet. Er was één</p>
<p></p>
<p>loophole</p>
<p></p>
<p>waarop hij zich kon beroepen, eentje waarin ik zelf nota bene ook jarenlang had gezeten: het excuus dat je grensoverschrijdend gedrag eenvoudigweg niet als zodanig herkent.</p>
<p></p>
<p>In 2017, toen de #MeToo-discussie in volle hevigheid losbarstte in de zaak Harvey Weinstein, was mijn eerste reactie: ‘Poeh, blij dat ik dat nooit heb meegemaakt.’ Daarna las ik er nog eens wat over, en nog iets, en ineens sprong er, diep vanbinnen, een luikje open. Kermis in Assendelft, ik was 14, zoiets. Een klasgenoot bracht me naar huis, achter op zijn fiets, dat hele end langs de Dorpsstraat. Eenmaal voor mijn deur wilde hij zoenen. Ik niet. ‘Ja hallo’, sprak hij geïrriteerd. ‘Ik heb je helemaal naar huis gebracht, nou gaan we zoenen ook.’ En ik? Ik vond dat niet eens onredelijk. Dus zoenden we. Heel even maar, en een trauma is het niet geworden, maar toch: waarom deed ik dat eigenlijk? Omdat ik het zweet op zijn voorhoofd zag, veroorzaakt door mijn gewicht? Dacht ik echt dat ik hem iets verschuldigd was?</p>
<p></p>
<p>En zo gingen er nog wat luiken open, sommige ernstiger van aard. Van een psycholoog die over de schreef ging tot een baasje in de letteren die in mijn schrijven wel potentie voor een roman zag, tenminste, als… Van seks kwam het niet, maar van een boek ook niet. In beide gevallen voelde ik me klein en onnozel, en in het laatste geval ook nog eens vernederd door het besef dat mijn talent helemaal nooit de reden van zijn belangstelling was geweest, misschien zelfs wel helemaal niet bestond, maar die vernedering uitte zich niet in woede naar hem, maar in kritiek op mezelf. Dat het hier om machtsmisbruik ging kwam in ieder geval geen seconde bij me op. En niet alleen bij mij niet, bij mijn vriendinnen ook niet. De meesten, net als ik opgevoed in een traditie van niet miezemauzen en bij onacceptabel gedrag gewoon van je afbijten (en een klein snufje zo zijn mannen nu eenmaal) moesten hard en diep nadenken voordat ze schoorvoetend tot het besef kwamen: ja verdomd, #MeToo. En voor wie nu denkt: als je zo hard moet nadenken is het kennelijk niet zo erg – nee, we wisten alleen niet dat het machtsmisbruik was. Net als John ‘Ik ben me rot geschrokken’ de Mol.</p>
<p></p>
<p>Maar goed, toen was daar dus #MeToo, een zorgvuldig gedocumenteerde beweging die patronen blootlegde, mechanismen aankaartte, de schellen van onze ogen trok en ons zo allemaal, wereldwijd, man, vrouw, jong, oud, baas, bandleider of onderknuppel, tien miljoen nieuwe inzichten aanreikte, áls je tenminste in het bezit was van een krant, een telefoon of een televisie. Gelul dus.</p>
<p></p>]]></description>
      <guid>https://volkskrant.nl/columns-opinie/hier-sprak-een-man-die-niks-had-willen-zien-om-de-simpele-reden-dat-het-hem-toch-niet-raakte~bfa35b3d/</guid>
      <pubDate>Thu, 3 Feb 2022 00:00:00 +00:00</pubDate>
    </item>
    <item>
      <title><![CDATA[Wat na corona overbleef, was het kale feit dat ik mezelf niet was meegevallen]]></title>
      <description><![CDATA[<p>Ik had gewonnen. De klemmende koppijn was weg, de zwabberende benen verdwenen, het coronavirus binnen een week met vlag en wimpel verslagen door het Pfizer-vaccin, hiep hiep hoera voor de wetenschap en</p>
<p></p>
<p>good riddance</p>
<p></p>
<p>, daar waren we weer van af, al had het virus zich nog wel een buitengewoon slechte verliezer getoond door mijn reuk- en smaakvermogen mee te grissen tijdens zijn aftocht, waardoor het me pas zeer laat in de week opviel dat de poes op het tapijt had gepiest.</p>
<p></p>
<p>Wat overbleef was het kale feit dat ik mezelf niet was meegevallen. Jammerend had ik de dagen doorgebracht, dan weer in bed, dan weer op de bank, mopperend en vol zelfbeklag, in mijn vaalste kleren en mijn haren ongeborsteld. Daar gingen mijn opdrachten, daar ging mijn leven, of wat er überhaupt nog van over was, alles werd me afgepakt, en ik hád al zoveel te stellen, met die rotrug en alle gebroken nachten, en ik kon me de laatste keer dat ik vrolijk was geweest werkelijk niet heugen – hoe bedoel je doe maar rustig, het ís toch ook niet normaal dat ik nu ziek ben omdat iemand aan de andere kant van de wereld twee jaar geleden van een vleermuis heeft zitten smikkelen?</p>
<p></p>
<p>Tegen zoveel onredelijkheid konden mijn huisgenoten niet op, en van lieverlee lieten ze me maar een beetje met rust.</p>
<p></p>
<p>Voor zover dat gaat met kinderen in huis.</p>
<p></p>
<p>Over de kinderen niets dan goeds, maar het is een feit dat ik niet ben opgeleid tot kinderjuf en trouwens, ook kinderjuffen trekken na een dag werken lachend de deur achter zich dicht. Hier ging het maar door, om half 10 ’s avonds kwamen ze voor de tiende keer naar beneden getrippeld, om niks, om alles, onuitgedaagd als ze waren door elke dag hetzelfde saaie leven binnen de poorten van onze zelf opgetrokken wal. Ik begreep het, op school moesten ze alle zeilen bij zetten, rationeel, fysiek, emotioneel, waardoor ze ’s avonds als marmotten in slaap vielen, maar wat boden wij hen, behalve wéér een boek, wéér een tosti, wéér een spelletje geen ja en geen nee? Kinderen zijn gebaat bij voorspelbaarheid en veiligheid, maar dit was de veiligheid voorbij. In plaats daarvan verzandden we alle vijf in een vreemd soort apathie, waar ik niet gerust op was.</p>
<p></p>
<p>Want ik mocht inmiddels beter zijn, het land was dat nog niet. Goed, op vrijdag hoorden we dat we weer naar de kapper en naar Hema mochten, maar de horeca, de bioscopen en theaters zaten nog altijd potdicht, en daarmee de route naar verbeelding, naar een onverwacht einde in een leven dat nu al bijna twee jaar langs vaste paden liep. Misschien miste ik dat nog wel het meest, de mogelijkheid tot verrassing. Het was niet zo dat mijn leven voor corona van buitenissigheden aan elkaar had gehangen, maar zo karig als nu was het niet eerder geweest.</p>
<p></p>
<p>Opstaan, werken, school, eten, opruimen, slapen en opnieuw.</p>
<p></p>
<p>Geen vakantie, geen feestjes, geen fratsen.</p>
<p></p>
<p>Ik was bekeerd tot een streng orthodox leven zonder dat ik daarvoor gekozen had, en waar het me normaal lukte om me te herpakken, kom op, kijk naar wat je wel hebt, we zijn gezond en we wonen in een mooi huis en we hebben elkaar dus steek de kaarsen aan en schenk eens wat in, had ik daar nu geen zin meer in. Was dat een bijeffect van corona? Verloor je niet alleen je geur en smaak, maar ook je zin?</p>
<p></p>
<p>Het antwoord kwam in de vorm van mijn moeder, die tulpen bracht, breed zwaaiend liet ze ze achter op de stoep. Ik bleef in mijn rol, gaf niet toe, maar in het zachtgroen en poederroze school onmiskenbaar de belofte van lente.</p>
<p></p>]]></description>
      <guid>https://volkskrant.nl/columns-opinie/wat-na-corona-overbleef-was-het-kale-feit-dat-ik-mezelf-niet-was-meegevallen~b651970e/</guid>
      <pubDate>Thu, 27 Jan 2022 00:00:00 +00:00</pubDate>
    </item>
    <item>
      <title><![CDATA[Deze voetballende filosoof is een populair Kamerlid voor GroenLinks: ze spreekt de taal van gewone mensen]]></title>
      <description><![CDATA[<p>Vanaf haar studietijd komt Lisa Westerveld op voor anderen. Als Kamerlid weten mensen haar vooral te vinden als het om de jeugdzorg gaat. Ze woont bewust in Nijmegen en niet in Den Haag en leest liever lokale kranten dan</p>
<p></p>
<p>de Volkskrant</p>
<p></p>
<p>: ‘Ik zit in de Kamer om namens mensen te spreken. Zo zie ik mezelf ook, als volksvertegenwoordiger, in plaats van politicus.’</p>
<p></p>
<p>Ze was in de twintig, studeerde filosofie en woonde op kamers aan de Graafseweg in Nijmegen. Op een zeker moment wilde de huiseigenaar van Lisa Westerveld het pand voor veel geld verkopen aan een vastgoedinvesteerder, waarna de bewoners zo’n beetje werden weggepest. Eerst met zachte, maar al snel met harde hand, tot een speciaal daarvoor aangestelde tijdelijke huurder aan toe, een niet zo frisse jongen met nog veel minder frisse vrienden. Dat werkte: na allerhande intimidatie en smerigheid koos iedereen het hazenpad. Iedereen – behalve Westerveld. Haar kamer, haar leven; ze wilde niet wijken.</p>
<p></p>
<p>Op een avond kwam ze thuis na een avond stappen tijdens de Nijmeegse Zomerfeesten toen ze een gat in de voordeur zag. Het rook ook vreemd, op de gang. Eenmaal op haar kamer zag ze waarom: alles zat onder het bloed, van onder tot boven. Vloer, plafond, bed, bank, spiegels, alles. Wat was er gebeurd: een vriendin van de pestgenoot had in haar kamer een heroïneshot willen zetten, een ruitje ingetikt om binnen te komen en daarbij een slagaderlijke bloeding opgelopen.</p>
<p></p>
<p>‘Nou, ik heb eerst foto’s gemaakt en toen de politie gebeld, maar die konden niet langskomen. Het was al hartstikke laat, ik kon moeilijk vrienden bellen om te helpen. En ik moest toch slapen.’</p>
<p></p>
<p>‘Ik zat toen ook al bij de Nijmeegse Studentenvakbond, hè? Ik wist dus wat mijn rechten waren. Ik kon moeilijk voor de rechten van studenten opkomen en me zelf op mijn kop laten zitten. Dat speelde wel mee. Het is heel erg als mensen op deze manier hun macht uitoefenen. Het zit niet in mijn karakter om daarvoor te buigen.’</p>
<p></p>
<p>‘Kwam ik ook weer thuis van het stappen, stond er ineens beveiliging voor de deur omdat het pand onbewoonbaar was verklaard. Er was zelfs iemand van de eerste verdieping naar beneden gesprongen, met een gebroken been als gevolg.’</p>
<p></p>
<p>‘Dat krijg je nooit bewezen, maar dat kan niet anders.’</p>
<p></p>
<p>‘Vorig jaar is het iets afgenomen vanwege de coronacrisis, maar het is nog steeds niet opgelost, nee.’</p>
<p></p>
<p>Tot 2017 zat Westerveld drie jaar in de gemeenteraad van Nijmegen en sindsdien is ze Tweede Kamerlid voor GroenLinks. Telkens werd ze met voorkeurstemmen verkozen. Westerveld staat bekend om haar grote werklust en dossierkennis, met name op het onderwerp jeugdzorg. Behalve het woordvoerderschap op het gebied van de jeugdzorg heeft ze kinderopvang, media en sport in haar portefeuille.</p>
<p></p>
<p>Ze werd in 1981 geboren in het Gelderse Aalten als oudste in het gezin van vijf kinderen van Jan en Ans Westerveld, beiden telg uit grote boerenfamilies. Vanaf haar 10de voetbalt ze – momenteel bij Quick 1888 in Nijmegen – en ze wilde aanvankelijk dan ook profvoetballer worden. Haar ene opa en oma hadden een veehouderij in Stadskanaal, de andere een legbatterij kippen. Haar ouders, lasser en huisvrouw, stemmen consequent op de ChristenUnie, ‘behalve de laatste Tweede Kamerverkiezingen, toen hebben ze op mij gestemd.’</p>
<p></p>
<p>‘Heel christelijk. Op zondag twee keer naar de kerk, op maandag catechisatie, naar christelijke scholen. Maar ik had ook vriendinnen die naar het Jacobus Fruytier in Apeldoorn moesten, een echte refo-school, en dat hoefde ik niet. Daar ben ik mijn ouders eeuwig dankbaar voor.’</p>
<p></p>
<p>‘Ik heb altijd vragen gehad. Dat begon al bij die legbatterij van mijn opa. Die kippen zaten in kleine hokjes, met nekjes waar geen veer meer aan zat. Soms lagen er dode kippen bij. En na een paar maanden werden ze allemaal naar de slachterij gebracht en zag je die poten uit die kratten steken, dat ontging me niet. Aan de andere kant zag ik ook dat mijn opa enorme liefde voor kippen had. Hij verzamelde Wyandotte-kippen, van die kleine krieltjes. Dat kon dus naast elkaar bestaan. Maar ik had er wel vragen over, ja.</p>
<p></p>
<p>‘Ook bij het geloof. Wat ik miste, is dat je geen vragen kon stellen aan de dominee. In een preek kon je niet even je vinger opsteken om te vragen wat hij nou eigenlijk bedoelde. Dat is ook de reden dat ik later filosofie ben gaan studeren, waar vragen stellen zo’n beetje de kern is.’</p>
<p></p>
<p>‘Nou, waarom vrouwen bijvoorbeeld niet op de kansel mogen staan. Of waarom ik op zondag niet mocht voetballen. De gemeenschap van mijn ouders is heel warm, maar dit soort dingen... En als je dat dan vroeg, kwam er geen antwoord.’</p>
<p></p>
<p>‘Nee, die zijn anders. Althans, ik heb het niet zo meegekregen. Zij zijn later ook allemaal praktische dingen gaan doen, met hun handen. Mijn zusje heeft bijvoorbeeld net een huis gekocht en helemaal gestript, en dan helpt iedereen mee. Behalve ik, omdat ik niet zo handig ben. We gaan goed met elkaar om hoor, ik heb gister een aantal nog gesproken bij mijn ouders die ik, overigens, al schandalig lang niet had gezien, sinds september al niet meer. Elk weekend neem ik me voor om te gaan, maar elk weekend komen er weer stukken die ik moet lezen. Gelukkig zijn we allemaal vrij makkelijk, we hebben geen zin in gedoe, dus ís er ook geen gedoe.’</p>
<p></p>
<p>‘Mijn oudste broer zat in het bestuur van de ChristenUnie in Aalten en die heeft weleens gezegd: ‘Ik kan moeilijk op jou stemmen en campagne voeren voor de ChristenUnie.’ Maar de rest heeft op mij gestemd.’</p>
<p></p>
<p>‘SP. Vonden mijn ouders heel gek. Vooral mijn vader. SP, dat was wel héél links. Snap ik ook wel: als je uit een familie komt met sterke tradities, van zo doen we het en zo hoort het, dan is het even wennen als je oudste dochter ineens een heel andere kant op gaat. Ik denk dat ze dat best een beetje eng vonden. En toen ging ik óók nog studeren in Nijmegen. Mijn eerste huis was in een van de drugsstraatjes, de Tweede Walstraat, zo’n louche buurt. Ik zie nog het gezicht van mijn vader toen hij me daar afzette.’</p>
<p></p>
<p>Westerveld kiest voor de studie culturele antropologie, omdat ze ‘iets met mensen wilde doen in arme landen.’ Daar blijkt culturele antropologie niet geschikt voor te zijn en ook de klik met studiegenoten blijft uit. Lisa: ‘Veel studenten hadden de rest van de wereld al gezien. Ik wist van niks, wij gingen op vakantie naar Stadskanaal. Dat gat was groot, te groot.’ In haar voortdurende zoektocht naar fatsoenlijke woonruimte komt ze bij Studentenvakbond AKKU terecht, en vindt daar min of meer toevallig ‘haar nieuwe familie, mensen die ook nog zoekende waren, en niet alleen naar woonruimte.’</p>
<p></p>
<p>‘Ja. Ik ben heel erg van het teamgevoel, met z’n allen iets voor elkaar krijgen.’</p>
<p></p>
<p>‘Daar ben ik het type niet voor.’</p>
<p></p>
<p>‘Omdat ik vind dat je altijd kritisch moet zijn, wat SP ook is, maar bij GroenLinks bemerkte ik meer de wil van: hoe dan wél. Je kunt wel steeds tegenstemmen, maar dan moet je ook iets zeggen over hoe jij het ideaal voor je ziet. En het was ook gewoon omdat veel vrienden van mij GroenLinks stemden.’</p>
<p></p>
<p>‘Ik denk vooral aan al die jongeren in de jeugdzorg, met wie ik sinds 2017 echt megaveel contact heb gehad via Instagram en die de laatste dagen voor de verkiezingen hun hele familie opriepen: stem op Lisa. Sinds ik woordvoerder jeugdzorg werd, heb ik honderden noodkreten gekregen van ouders en jongeren zelf. Echt te veel soms, je kunt nu eenmaal niet iedereen helpen. Ik ben Kamerlid, geen hulpverlener. Maar het helpt al enorm als iemand zegt: ik heb je mail gelezen, en ik hoor je. Dat leidt blijkbaar tot veel dankbaarheid.’</p>
<p></p>
<p>‘Ja, ook waar. Ik krijg weleens mails van jongeren met wie het weer wat beter gaat en die dan zeggen dat ze zoveel aan me te danken hebben, en dan denk ik: ik heb je alleen maar teruggemaild. Meer niet. Dat is bizar, dat zoiets al verschil kan maken. Dat laat inderdaad vooral zien hoe slecht het gaat, dat jongeren zich niet gehoord voelen.’</p>
<p></p>
<p>‘Er gaat fout wat heel vaak fout gaat, namelijk dat juist de mensen die het kwetsbaarst zijn ondergesneeuwd raken in het beleid. Dat zie je ook in de Toeslagenaffaire. En het is al zó lang zo. Ik heb natuurlijk ook de dikke rapporten van Commissie De Winter gelezen, over geweld in de jeugdzorg vanaf 1945. We hebben het dus nooit op orde gehad. En dat ligt niet aan de jeugdzorgmedewerkers, maar aan de manier waarop jeugdzorg van oudsher wordt gezien: dat zijn moeilijke kinderen, die moet je vertellen wat ze moeten doen, die moet je belonen als ze het goed doen en straffen als ze het verkeerd doen. De vroegere jeugdinstellingen waren gewoon jeugdgevangenissen. Maar moeilijke kinderen zijn moeilijke kinderen om een reden: die hebben een dwangstoornis, die lopen vast in het regulier onderwijs, die snijden zichzelf omdat ze seksueel zijn misbruikt en daardoor PTSS ontwikkelen. Die kun je toch niet straffen, en als goed voor het afvoerputje bestempelen? Ik krijg weleens mail van ouders waarbij ik mijn hart vasthoud als ik begin met lezen: o god, dit is toch niet de mail waarin ik lees dat hun kind zelfmoord heeft gepleegd.’</p>
<p></p>
<p>Deze zomer kreeg Lisa een mailtje van Nomie Jongejan (19) uit Sint Annaparochie, cliënt van jeugdzorg. Ze schreef: ‘Je bent geen persoon meer, je bent je problemen. Als die problemen ingewikkelder zijn dan gedacht, dan ga je weg bij de zorginstelling en mag een ander het proberen.’ Later bleek het haar afscheidsbrief te zijn. Lisa: ‘Dat was heel heftig. Hoe slechter het met je gaat, hoe minder hulp er eigenlijk voor je is. Veel specialistische zorg is wegbezuinigd, of je wordt eindeloos doorgeschoven, of er zijn wachtlijsten. Of je gaat naar een gesloten afdeling omdat je een gevaar bent voor jezelf, maar dan word je niet per se behandeld, dan word je gewoon in een scheurjurk in de isoleer gezet.’</p>
<p></p>
<p>‘Een jurk waarin je jezelf niet kunt ophangen.’</p>
<p></p>
<p>‘Dat is ingewikkeld. Want ik kan luisteren en mijn stinkende best doen om nieuw beleid te maken, maar op dat moment is er nood aan de man, en kan ik eigenlijk niet zoveel doen. Ja, troost bieden. Meer niet. Dat gevoel van onmacht is zo heftig. Ik weet het moment nog dat ik de mail kreeg van de vader van Nomie, die schreef: ‘Mijn dochter heeft jou een mail gestuurd maar je hoeft niet meer te beantwoorden, want ze is er niet meer. Het was geen verwijt, helemaal niet, maar toch. Ik heb nog veel contact met hem. Afgelopen najaar is hij naar de Kamer gekomen om ook andere Kamerladen het verhaal van Nomie te vertellen. Jij vroeg net wat er mis is met de jeugdzorg. Wat het ook is: deze groep zie je niet. Mensen met psychische kwetsbaarheden zijn niet degenen die met trekkers naar het Malieveld gaan. Dat zijn mensen die vaak toch al vinden dat ze te weinig waard zijn, en daarom hun mond maar houden.’</p>
<p></p>
<p>‘Ja! Die heeft dat gedaan. Dat was nogal wat, dat doet natuurlijk bijna niemand. De meesten hebben wel wat anders aan hun hoofd, namelijk zichzelf.’</p>
<p></p>
<p>‘Ja, en komende jaren wordt er wéér bezuinigd op jeugdzorg. Hier zit domweg niet het grootste deel van het electoraat. Sowieso is dat het gevaar van in de politiek rondlopen, dat je niet meer ziet wat er in gewone mensen omgaat. Als je hier werkt had je hoogstwaarschijnlijk ouders die politiek actief waren, je hebt sowieso gestudeerd en dus bepaalde vrienden en anders heb je het op een andere manier wel goed voor elkaar. Je hebt geluk gehad. Dat realiseren mensen zich niet altijd meer. Als jij drie zorgintensieve kinderen thuis hebt, word je nooit minister, nooit. Ik zou ook niet weten hoe ik dit werk zou moeten doen met vijf kinderen. Tenminste, ík zou het niet kunnen. We hebben het systeem zo ingericht dat echte representatie bijna niet mogelijk is. Dat vergeet je weleens als je hier werkt, tussen al ‘geslaagde’ mensen. Datzelfde geldt voor armoede, of mensen met een handicap, die worden ook altijd vergeten. Zelfs hier in dit gebouw, binnenkort gaan we eindelijk een ronde maken met iemand in een rolstoel, om te kijken hoe ver je komt. Ik hou mijn hart vast. Iedereen heeft een blinde vlek, daar moet je actief naar op zoek.’</p>
<p></p>
<p>‘Bij politici denk je vaak aan een meneer in een pak die machtsspelletjes speelt, maar ik zit in de Tweede Kamer om namens mensen te spreken. Zo zie ik mezelf ook, als volksvertegenwoordiger, in plaats van politicus. Het is ook de reden dat ik in Nijmegen woon, en niet in Den Haag. Dan hou je in ieder geval die regionale binding. Ik lees ook heel bewust de lokale media, en niet alleen maar</p>
<p></p>
<p>de Volkskrant</p>
<p></p>
<p>. Dat bedoel ik niet vervelend. Ik merk het ook als ik naar de Achterhoek ga en in het café zit, daar heb ik heel andere gesprekken dan hier in Den Haag. Net als in mijn voetbalteam, ook een goede spiegel.’</p>
<p></p>
<p>‘Wat in 2017 heel goed werkte waren de meet-ups met Jesse Klaver. Daar is hij op zijn best, hij kan gewoon heel goed zalen toespreken. Die hadden we nu niet. En ook geen huis-aan-huisgesprekken.’</p>
<p></p>
<p>‘Dat heeft te maken met verantwoordelijkheid nemen. Dat zie je wel in veel steden gebeuren, in Nijmegen doet GroenLinks bijvoorbeeld al heel lang mee in het college, maar landelijk zitten we altijd in de oppositie.’</p>
<p></p>
<p>‘En nu weer, ja.’</p>
<p></p>
<p>‘Ik snap dat veel mensen dat denken, maar als wij nu zonder een andere linkse partij in de coalitie zaten had ik dat wel ingewikkeld gevonden, want dan moet je zóveel compromissen sluiten. En wij zijn van de grote doelen, die stip aan de horizon. Vanuit de oppositie kun je ook veel doen. Maar de wil is er wel, heel erg.’</p>
<p></p>
<p>‘Met Senna kan ik het goed vinden (Senna Maatoug, woordvoerder Sociale Zaken, sinds 2021 in de Kamer,</p>
<p></p>
<p>red</p>
<p></p>
<p>.), ik denk omdat we op dezelfde manier naar dingen kijken. We zijn allebei van de praktische oplossingen.’</p>
<p></p>
<p>‘Ik heb van de week nog met hem geappt, toevallig, maar het klopt dat we minder met elkaar omgaan. Het is misschien ook wel een illusie om te denken dat je op dezelfde voet verder kunt gaan. Er is te veel gebeurd tussen hem en GroenLinks, maar ik zit hier nog, dat maakt een vriendschap soms lastig. Ik snap hem wel hoor, hij heeft zich erg alleen gevoeld in de partij, voelde zich niet gesteund en heeft daar lang mee geworsteld.’</p>
<p></p>
<p>‘Ik vond zijn vertrek superingewikkeld, vooral al dat lelijke gedoe eromheen. Stonden er na een lange dag ineens allemaal journalisten me op te wachten, wat ik er nou allemaal van vond. Ik was zelf net nieuw als Kamerlid, moest nog van alles leren. Ik kon ook niets zeggen zonder hem of de partij af te vallen.’</p>
<p></p>
<p>‘Neuh, je kunt echt prima politieke vriendschappen hebben die daarbuiten doorgaan. Nou, soms merk ik het in Kamerdebatten. Met Peter Kwint had ik er nooit problemen mee, want we zijn alle twee van de oppositie, en we denken over 99 procent van de onderwerpen hetzelfde. Maar bij iemand die in een regeringspartij zit, zoals Daan de Neef voor de VVD, die het woord voert over jeugdzorg, weet ik nog niet zo goed hoe we dat gaan doen, de komende tijd.’</p>
<p></p>
<p>‘Nee, ik heb echt lieve vrienden. János die belt met de vraag of ik al gegeten heb, nee?, nou schuif hier even aan dan. Of Huub, die op Sinterklaasavond met een cadeau en een gedicht op de stoep staat. Dat soort vrienden heb ik. In de zomers probeer ik alles goed te maken, dan ben ik altijd de laatste die van een festival vertrekt.’</p>
<p></p>
<p>‘Dat klopt. Dat is gewoon zo. Maar ik heb ook nooit een partner gehad van wie ik dacht: hé, met jou wil ik dat. Die wens is er gewoon niet.’</p>
<p></p>
<p>‘Haha, ja dit was wel de portefeuille waar ik het meest tegen opzag, ja. Ik bedoel, als ik bij János ben vind ik het superleuk om met zijn kinderen pannekoeken te eten, en ik heb zelf twee nichtjes, die ik ook heel leuk vind. Het is denk ik meer dat ik ertegen opzag vanwege de zwaarte van het onderwerp. Ik kan me echt schamen voor wat volwassenen kinderen kunnen aandoen. Sowieso is mijn mensbeeld niet per se opgeknapt van deze portefeuille. Ik ben een optimistisch mens, maar ik ben niet optimistisch over hoe wij met elkaar omgaan. En dan zegt Rutte tijdens een coronadebat ook nog doodleuk tussen de bedrijven door dat er wel wordt geïnvesteerd in jeugdzorg. Wat dus gewoon niet zo is.’</p>
<p></p>
<p>‘Door dat te benoemen. Het lijkt soms wel of de politiek zichzelf aan het uithollen is. Het gaat bijna niet meer over wat wij hier in de Tweede Kamer voor antwoorden krijgen van het kabinet, en of die wel kloppen, maar of je de goeie oneliners hebt, en de goeie filmpjes. Het is allemaal beeldvorming. Het hele debat doet er niet meer toe, alleen de extremen halen Twitter. Dat is echt een probleem. Je ziet bijvoorbeeld vaak dat alleen de titels van de moties op sociale media worden gedeeld, met het rijtje voor- en tegenstemmers. Maar zo’n titel zegt niets. Laatst werd ik geconfronteerd met een motie van Van Haga die vroeg om álle maatregelen rondom de sport af te schaffen. Dan denk ik: wat makkelijk. Ik wil ook niets liever dan dat iedereen weer kan sporten, dan kan ik ook weer voetballen, maar het slaat natuurlijk nergens op om alle regels dan maar overboord te gooien. Daarom steunden we specifiek deze motie niet. Maar dan wordt wel even de suggestie gewekt dat wij de sport niet steunen. Dat is gewoon niet zo. Dat weten ze zelf ook wel, het is alleen maar bedoeld om aandacht te trekken, maar het staat er wel.’</p>
<p></p>
<p>‘Ik stuur collega-Kamerleden regelmatig een berichtje, en dan krijg je een heel verhaal van ja maar dit, ja maar dat. Ondertussen is het moment alweer geweest, de oneliners staan alweer op Twitter. Mijn afstudeerscriptie ging over Karl Popper en zijn boek</p>
<p></p>
<p>The Open Society</p>
<p></p>
<p>. Hij schreef daarin over de ondermijning van de democratie. Ik dacht altijd dat filosofie een heel theoretische studie was, maar ik merk steeds vaker hoe vaak discussies waarvan ik dacht dat ze theoretisch waren nu echt gaande zijn. We zijn voortdurend bezig met het afwegen van grondrechten: het recht op onderwijs, het recht op wonen, het recht om je in vrijheid te bewegen, de plicht om kwetsbare mensen in de maatschappij te beschermen. Dat kún je niet afdoen met oneliners. Daar moet je goede discussies over voeren, en die taak ligt nergens anders, die ligt bij ons.’</p>
<p></p>
<p>‘Ik vloek nooit, daar hoefde ik vroeger thuis niet mee aan te komen, maar ik ben vaak genoeg boos, dat wel. Aan de andere kant: dit hoort er gewoon bij. Politiek is een beroep waarbij je snoeihard werkt, en waarbij het soms toch niet lukt. Veel hoogtepunten, veel dieptepunten. Als je dat niet trekt, moet je ermee stoppen.’</p>
<p></p>
<p>16 november 1981</p>
<p></p>
<p>Geboren in Aalten.</p>
<p></p>
<p>2001</p>
<p></p>
<p>Culturele Antropologie aan de Radboud Universiteit Nijmegen (niet afgemaakt).</p>
<p></p>
<p>2003-2010</p>
<p></p>
<p>Filosofie aan de Radboud Universiteit Nijmegen.</p>
<p></p>
<p>2002-2003</p>
<p></p>
<p>Bestuur Studentenvakbond AKKU.</p>
<p></p>
<p>2003-2004</p>
<p></p>
<p>Gekozen tot voorzitter van de Universitaire Studentenraad.</p>
<p></p>
<p>2007-2009</p>
<p></p>
<p>Voorzitter Landelijke Studentenvakbond LSVb.</p>
<p></p>
<p>2009</p>
<p></p>
<p>Lid van GroenLinks.</p>
<p></p>
<p>2011</p>
<p></p>
<p>Persvoorlichter en politiek lobbyist werken voor de Algemene Onderwijsbond.</p>
<p></p>
<p>2014</p>
<p></p>
<p>Met voorkeurstemmen in de Nijmeegse gemeenteraad.</p>
<p></p>
<p>2017</p>
<p></p>
<p>Plaats 14 op kandidatenlijst van GroenLinks. Met voorkeurstemmen in de Tweede Kamer.</p>
<p></p>
<p>2017</p>
<p></p>
<p>Treedt met SP-collega Peter Kwint op als het dj-collectief Gitarencoalitie tijdens de Zwarte Cross.</p>
<p></p>
<p>2021</p>
<p></p>
<p>Plaats 10 op de kandidatenlijst van GroenLinks en wordt met voorkeurstemmen in de Kamer gekozen.</p>
<p></p>
<p>Lisa Westerveld is single en woont in Nijmegen.</p>
<p></p>
<p>Styling: Lidewij Merckx (House of Orange), visagie: Britt Breider (House of Orange).</p>
<p></p>
<p>Kleding:</p>
<p></p>
<p>Trui: Marni bij Margriet Nannings, laarzen Paris Texas bij Shoebaloe. Jasje en rok: Essentiiel, blouse: Samsoe Samsoe.</p>
<p></p>
<p>Blouse: Scotch & Soda. Trenchcoat: Martin Margiela bij Margriet Nannings. Shirt: Samsoe Samsoe.</p>
<p></p>
<p>Vestje: Marni bij Margriet Nannings.Rok Department Five bij Margriet Nannings. Pumps: Prada bij Shoebaloe.</p>
<p></p>]]></description>
      <guid>https://volkskrant.nl/mensen/deze-voetballende-filosoof-is-een-populair-kamerlid-voor-groenlinks-ze-spreekt-de-taal-van-gewone-mensen~bd7bf33e/</guid>
      <pubDate>Thu, 20 Jan 2022 00:00:00 +00:00</pubDate>
    </item>
    <item>
      <title><![CDATA[Beteuterd kijken we naar de twee streepjes op de coronatest]]></title>
      <description><![CDATA[<p>Om 4 uur ’s middags schiet ik een noodpijl de lucht in. We waren de dag begonnen zoals alle dagen. Een wasje, een spelletje, anderhalve poging tot het lezen van de krant en dan als hoogtepunt het uitje naar de Vomar. Saai, maar het zij zo en vooral: bijna voorbij, over drie dagen zouden de scholen weer beginnen. Tot we naar huis lopen en ik me afvraag waarom de stoeptegels niet gewoon stil blijven liggen.</p>
<p></p>
<p>Thuis bel ik meteen.</p>
<p></p>
<p>‘Kun je alsjeblieft naar huis komen?’, vraag ik, en ik hoor hoe mijn stem verandert. (Zieke mensen kunnen best met een normale stem praten, maar niet over de telefoon, dat weet iedereen die ooit voor een baas heeft gewerkt). Een uur later kijken we beteuterd naar de twee streepjes op de covidtest. Wat een timing. Nóg een week kerstvakantie erbij, maar dan nu op bibberende benen en zonder dagelijks uitje naar de Vomar. Nu maar hopen dat hun vader overeind blijft, denk ik terwijl ik een kruik maak, maar ik heb het nog niet gedacht of ook op zijn metertje verschijnen twee streepjes. Dat is dus corona: denken dat je op de bodem bent en er dan nog even met macht tien doorheen vallen.</p>
<p></p>
<p>We beginnen optimistisch.</p>
<p></p>
<p>Schema’s, shifts, om de beurt drie uur met de kinderen zodat de ander even naar bed kan en er tussendoor maar het beste van maken.</p>
<p></p>
<p>Maar</p>
<p></p>
<p>all work no play makes Jack a dull boy.</p>
<p></p>
<p>Ik draai de knop tot voorbij het rode bolletje, maar zelfs onder de douche heb ik kippevel.</p>
<p></p>
<p>Het doet pijn tot achter mijn ogen, mijn tanden, kaken, spieren. Ik stel me voor hoe het virus als een roedel wilde honden door mijn lichaam trekt, dit kan kapot, en dit, en dit, en ook hoe het vaccin een schild vormt tegen deze invasie. In bed hoor ik vage geluiden van beneden, de baby huilt, Netflix, een stoel die omvalt, soms zwerft een kinderstem de slaapkamer in. Ik droom dat ze het huis ondersteboven hebben gehaald, de spullen staan tot het plafond opgestapeld, tot een harp aan toe (we hebben geen harp), vrolijk staan ze erbij te kijken, kijk eens mama, mooi hè. Daarna droom ik van mijn ouderlijk huis, ik geloof dat ik huil, maar misschien is het zweet. Wanneer ik wakker ben maak ik ruzie met de eindredacteur die straks een stukje van me verwacht. Hoe moet ik dat doen dan, roep ik hem toe, hóé dan, ik kan niet meer, heeft hij zelf weleens een stukje geschreven met drie kinderen om zich heen, nee zeker? Het is de ruzie vooruit, de verdediging nog voor de aanval, onnodig waarschijnlijk, die arme man weet van niks en heeft bovendien zelf kinderen, maar dit is wat het is, ik ben een zieke, uitgewrongen vrouw die het allemaal niet meer aankan en zich nu maar op de ander richt.</p>
<p></p>
<p>En niet alleen op de eindredacteur.</p>
<p></p>
<p>De kinderen, die zijn nu aan de beurt. Ik glimlach maar ik meen het niet, te moe voor het theater, de kurk waar deze vakantie op dreef van het ene op het andere moment verkruimeld. Ik erger me, aan alles, aan hun stemmen, aan hun vragen, aan hun beroep op mij, aan de middelste die zich gillend van pret aan me vastklampt wanneer ze tikkertje speelt met haar zus: ga wég, denk ik alleen maar, ga weg, ga weg, ga weg. ’s Avonds bied ik ze op de rand van hun bed mijn excuses aan, maar een minuut later ben ik alweer boos, néé, ik lees niks voor, hou op met je gedram. Wanneer ik zelf in bed lig hoor ik hoe de oudste haar zusje troost met een liedje, daarna val ik weg in een korte, chaotische slaap.</p>
<p></p>
<p>Dag één zit erop.</p>
<p></p>]]></description>
      <guid>https://volkskrant.nl/columns-opinie/beteuterd-kijken-we-naar-de-twee-streepjes-op-de-coronatest~ba821def/</guid>
      <pubDate>Thu, 20 Jan 2022 00:00:00 +00:00</pubDate>
    </item>
    <item>
      <title><![CDATA[Nou mag John de Mol zijn ‘voice’ eindelijk wel eens laten horen]]></title>
      <description><![CDATA[<p>Toen de eerste berichten over seksueel overschrijdend gedrag bij talentenshow</p>
<p></p>
<p>The Voice</p>
<p></p>
<p>naar boven borrelden en iedereen zich daarna als de wiedeweerga uit de voeten maakte – geen van de betrokkenen, van jurylid tot zenderbaas tot producent, had ook maar íéts gemerkt van wat voor scheve schaats dan ook, wel waren ze allemaal geschokt en geschrokken – dacht ik aan filmproducent Harvey Weinstein, de machtige as waaromheen Hollywood jarenlang draaide. Ook de vrouwen die in 2017 tegen hem in het geweer kwamen en zo de #MeToo-beweging een tweede leven gaven (de term werd al in 2006 gemunt door de New Yorkse activiste Tarana Burke), kregen te maken met een</p>
<p></p>
<p>inner circle</p>
<p></p>
<p>die van niets wist. Alleen Hollywoodregisseur Quentin Tarantino, iemand die jarenlang met Harvey Weinstein samenwerkte, was mans genoeg om te zeggen: ‘I knew enough to do more than I did.’</p>
<p></p>
<p>Deemoedige uitspraak.</p>
<p></p>
<p>Laten we hopen dat dit stukje inmiddels door de actualiteit is ingehaald, maar het zou fijn zijn als John de Mol, die zich tot</p>
<p></p>
<p>The Voice</p>
<p></p>
<p>verhoudt als Tarantino tot Weinstein, ook met zoiets komt. Hij eerst, en dan al die anderen die eromheen stonden. Want alle geschokten en geschrokkenen ten spijt, zeggen dat je niets hebt gemerkt van dit kaliber wantoestanden, kán eenvoudigweg niet. Op het moment suprême zullen ze misschien niet in dezelfde kamer zijn geweest, maar daar is dan ook alles mee gezegd. Een omgangscultuur, élke omgangscultuur, maar vooral die van de onkwetsbare beschikkers, mannen die, wat ze ook doen, de cynische macht van de rijkdom in hun wezen dragen, is voelbaar (</p>
<p></p>
<p>no pun intended</p>
<p></p>
<p>) door een hele organisatie en vér daarbuiten, of je daar nou zelf aan meedoet of niet, of je nu slachtoffer bent of de dans (toevallig) ontspringt. Suggestieve opmerkingen, handen op gekke plekken, als compliment vermomde intimidaties – het hele idee is nu juist dat een dader die in het openbaar kan maken, zodat ze kritiek erop kunnen pareren met de opmerking dat het slechts onschuldige grapjes waren. En wat wel in het donker gebeurt wordt misschien niet gezien maar wel gevoeld, en bijna altijd fluisterend besproken in pantry’s, in appgroepjes, in het café om de hoek.</p>
<p></p>
<p>Beweren dat je van niets weet is dus een fluim in het gezicht van de slachtoffers, een groep die toch al te maken heeft met scepsis, van de eeuwige vraag waarom ze er nu pas mee komt of waarom ze de publiciteit zoekt in plaats van het samen op te lossen, tot het verstoorde, ook door veel vrouwen geïnternaliseerde mantra dat zulks</p>
<p></p>
<p>all in the game</p>
<p></p>
<p>is. Ook lelijk: het aantasten van de geloofwaardigheid door te stellen dat op grote schaal valse aangiftes worden gedaan waarbij reputaties (dat is mannentaal voor inkomsten) in het geding raken. Voor wie het nog niet wist: slechts in 5 procent van alle aangiftes is dat inderdaad het geval. Als het om gokken ging, zouden de meesten wel weten waar ze hun geld op zouden zetten.</p>
<p></p>
<p>Maar al die lage vragen zijn nog altijd beter dan schijnheilig zwijgen, want dan word je tweemaal genaaid – stelt u zich die eenzaamheid eens voor. Voor de draad ermee dus: één stem is geen stem, je hebt een koor nodig. En ja, dat vergt de nodige ruggengraat, en mogelijk zelfs een plan B, want werken in mediabedrijven betekent niet zelden werken in een angstcultuur waarin iedereen omhoog wil en er slechts plek is voor enkelen, een waarin je bovendien te maken hebt met een gatenkaas aan tijdelijke contracten. Daarom moet John beginnen.</p>
<p></p>
<p>Wel schitterend trouwens, dat het programma uitgerekend</p>
<p></p>
<p>The Voice</p>
<p></p>
<p>heet.</p>
<p></p>
<p>Niet alle stoelen zullen draaien, maar het is de zuiverste stem tot nu toe.</p>
<p></p>]]></description>
      <guid>https://volkskrant.nl/columns-opinie/nou-mag-john-de-mol-zijn-voice-eindelijk-wel-eens-laten-horen~ba1efcd1/</guid>
      <pubDate>Thu, 20 Jan 2022 00:00:00 +00:00</pubDate>
    </item>
  </channel>
</rss>
