<?xml version="1.0" encoding="utf-8"?>
<rss version="2.0">
  <channel>
    <title><![CDATA[Mijn ouders]]></title>
    <link>https://www.nrc.nl/rubriek/mijn-ouders/</link>
    <description><![CDATA[Mijn ouders]]></description>
    <item>
      <title><![CDATA[‘Zijn dood was voor haar als achtjarige een raadsel, er werd niet over gesproken’]]></title>
      <description><![CDATA[<p>„Op 31 oktober 1956 trouwden mijn ouders. Kijk ze hier lopen in hun trouwkleren, zulke jonge, frisse gezichten. Mijn vader had een ‘hoge zije’ op. Beetje onwennig. Hij was de zoon van een steenhouwer uit Harlingen en ging bedrijfseconomie studeren in Rotterdam, omdat de hbs-directeur tegen z’n vader gezegd had, in plat Harlingers: ‘Dien seun mut studere’. Mijn vader verprutste zijn hbs-examen economie en verspeelde zijn beurs. Een pleidooi van de hbs-directeur bij O&amp;W had gelukkig een renteloos voorschot tot resultaat. Zijn ouders lagen krom voor zijn studie; van een rijksdaalder in de week moest hij rondkomen, soms ging hij op de fiets (!) naar huis. Mijn moeder was de dochter van de hoofdonderwijzer in Sexbierum. Helaas stierf haar vader al heel jong, in 1939. Haar leven lang heeft mijn moeder gedacht dat ze een heel ander leven zou hebben gehad als haar vader was blijven leven. Zijn dood was voor haar als achtjarige een raadsel. Er werd niet over gesproken, dat vond men in die tijd beter voor kinderen. Aan de vooravond van de Tweede Wereldoorlog bleef mijn oma achter met twee kinderen en een klein pensioen. Mijn ouders waren typisch een stel uit de jaren vijftig. Hard werken, niet zeuren, traditionele taakverdeling. Uiteindelijk werd mijn vader directeur van de Condensfabriek, bekend van Friesche Vlag. Vaak werd in ons gezin de uitspraak van mijn opa (gestorven in 1962) aangehaald bij promoties van mijn vader binnen de Condensfabriek: ‘Wat mut dat wurde? Miskien wel directeur!’ Mijn vader werd 90 en zei altijd glunderend: ‘Ik ben een dure voor de pensioenverzekeraar van de ‘zuivel’.’ Dat geldt helemaal voor mijn moeder, die in mei 96 wordt. Ze woont in een serviceflat maar haar kortetermijngeheugen heeft het moeilijk. Met hulp van de thuiszorg en haar drie dochters lukt het nog om haar thuis te laten wonen, hopelijk tot het eind. ‘Gek’, zei ze vorig jaar ‘dat ik meer verdriet voel over de dood van mijn vader dan over die van Watze.’ De dood uit 1939 is nu dichterbij dan die uit 2018.”</p>
<img src='https://images.nrc.nl/jGoCkUKPJ3dyeECr4kONPQiOMZ8=/1280x/filters:no_upscale()/s3/static.nrc.nl/wp-content/uploads/2026/01/19142630/230126CUL_2030711371_.jpg'/>]]></description>
      <guid>https://nrc.nl/nieuws/2026/01/23/zijn-dood-was-voor-haar-als-achtjarige-een-raadsel-er-werd-niet-over-gesproken-a4918171</guid>
      <pubDate>Fri, 23 Jan 2026 06:08:37 +0000</pubDate>
    </item>
    <item>
      <title><![CDATA[‘Mijn vader werd de kolenboer binnen de familie, tot hilariteit van zijn zwagers’]]></title>
      <description><![CDATA[<p>„Verweesd kwam mijn vader Wout uit de oorlog; zijn moeder was overleden in 1939, zijn vader Arie, een kaashandelaar, ging samenwonen met de huishoudster (waar hij nog een halfbroer en -zus aan overhield), werd in 1942 tewerkgesteld in Duitsland en kwam daar te overlijden. Oma Den Boer ligt begraven op een historische begraafplaats in Gouda, Opa Den Boer op de Nederlandse erebegraafplaats in Düsseldorf. Mijn vader kwam in de oorlog terecht bij een pleeggezin in Waddinxveen, de familie Van Leeuwen, van origine een boerenfamilie, en werd daar enig erfgenaam. In 1950 werd hij door zijn pleegvader naar Canada gestuurd om daar „de wereld te ontdekken”. Hij was nachtwaker in een psychiatrische instelling, boerenhulp en uiteindelijk vakfotograaf. Inmiddels had hij mijn moeder ontmoet, dochter van een welgestelde zand- en grindhandelaar. In 1955 vertrok zij naar Canada waar zij in 1957 trouwden, één jaar later keerden ze terug en gingen in Waddinxveen wonen. Daar kregen ze drie zoons: eerst kwam ik, daarna Ewoud (1962) en Jacco (1965). Mijn vader ging in het familiebedrijf werken – dat was inmiddels getransformeerd naar een olie- en kolenhandel. Begin jaren zestig werd mijn vader de kolenboer binnen de familie. Dit tot hilariteit van zijn zwagers De Waardt, die een bloeiende bouwmaterialenzaak exploiteerden. Samen met een neef richtte mijn vader in 1972 een autobedrijf op, dealer van Toyota-personenwagens en MAN-vrachtwagens. Mijn moeder heeft altijd meegewerkt in deze bedrijven, die nog steeds bestaan, en zorgde voor de kinderen. Nog vele jaren later bezochten mijn ouders de families in Canada die zij daar hadden leren kennen. Na een huwelijk van ruim zestig jaar, ze woonden toen nog zelfstandig én bij elkaar in Waddinxveen, overleed mijn vader aan acute leukemie. Twee jaar later overleed mijn moeder in een verzorgingstehuis in Gouda, door dementie en het gemis van Wout.” Foto’s van ouders zijn welkom via mijnouders@nrc.nl</p>
<img src='https://images.nrc.nl/b8sUYV1NvDxAM0vSK78Gug7Qicg=/1280x/filters:no_upscale()/s3/static.nrc.nl/wp-content/uploads/2026/01/13133813/160126WEE_2029965681_mijnOUDERS.jpg'/>]]></description>
      <guid>https://nrc.nl/nieuws/2026/01/16/mijn-vader-werd-de-kolenboer-binnen-de-familie-tot-hilariteit-van-zijn-zwagers-a4917555</guid>
      <pubDate>Fri, 16 Jan 2026 06:08:37 +0000</pubDate>
    </item>
    <item>
      <title><![CDATA[‘Flexibel, op de golfslag van de tijd’]]></title>
      <description><![CDATA[<p>‘Mijn moeder, de oudste van zes kinderen, kwam met zestien jaar vanuit Heesch in Noord-Brabant naar Heino in Salland. Haar ouders hadden een klein gemengd bedrijf op schrale zandgrond, maar konden in de polder onder Lith land op rivierklei pachten. Cato werd kindermeisje en hulp in de huishouding van een burgemeestersfamilie. Alexander van Sonsbeeck was zijn vader in 1913 als burgemeester van Heino opgevolgd en had villa De Heemel laten bouwen. Gerrit Hemelman (ofwel: Hemels) had daar een boerderijtje gehad dat in 1881 was afgebroken. Twee tantes, zussen van Cato’s moeder, waren al in dienst van de Heinose burgemeester en zijn vrouw. Een van de tantes ging terug naar Geffen en mijn moeder kwam. Mijn moeder was altijd vol lof over haar tien jaren op De Heemel, zij het dat ze in het begin heimwee had en het warme Brabantse gezin erg miste. Mijn vader was opgeleid als timmerman en werkte in het in Amersfoort gevestigde aannemersbedrijf van zijn oom, L.J. Hemels. Daar kwam een einde aan door de economische crisis in de eerste helft van de jaren dertig: opdrachten voor grote projecten, zoals de bouw van kerken, bleven uit. Omdat de oudere broer van mijn vader muzikaal talent had en organist-dirigent was geworden, had mijn grootvader geen opvolger voor de bakkerij annex levensmiddelenbedrijf in Lierderholthuis. Mijn vader achtte zich als vakman te goed om als opperman stenen, cement en beton te kruien. Hij ging naar de Bakkersschool in Zwolle en zou alle diploma’s halen – zelfs het ’tabaksdiploma’. Om wat bij te verdienen – en in de nabijheid van mijn moeder te zijn – hielp hij bij ontvangsten en diners op De Heemel. Om een extraatje bij te verdienen kwam mijn vader als selfmade butler bedienen en leerde hij mijn moeder kennen. De foto dateert uit die tijd. In 1935 zijn ze getrouwd en in het laatste door mijn vader voltooide huis gaan wonen. Daar zijn wij, twee dochters en vier zoons, tussen 1938 en 1948 geboren. Mijn vader runde samen met zijn jongere zus Mies de zaak. In 1953 openden beiden een filiaal dat mijn moeder uitbouwde tot een goed beklante dorpssupermarkt. Toen de activiteiten van de vennootschap onder firma in 1982 werden beëindigd, genoten onze ouders ervan dat hun kinderen van het verdiende geld hadden kunnen ‘doorleren’. Als eersten in het kleine kerkdorp. Nu we zelf op leeftijd zijn, verbazen we ons, hoe flexibel beiden waren, hoe ze op de golfslag van de tijd steeds hun kansen hebben benut.’</p>
<img src='https://images.nrc.nl/pB40X71cSTXiM7FBC_-271YqCdI=/1280x/filters:no_upscale()/s3/static.nrc.nl/wp-content/uploads/2025/12/22112149/020126WEE_2027835962_mijnouders_1934.jpg'/>]]></description>
      <guid>https://nrc.nl/nieuws/2026/01/02/flexibel-op-de-golfslag-van-de-tijd-a4916019</guid>
      <pubDate>Fri, 2 Jan 2026 06:08:38 +0000</pubDate>
    </item>
    <item>
      <title><![CDATA[‘Hij vroeg haar ten huwelijk en haalde haar per fiets van de Achterhoek naar Friesland’]]></title>
      <description><![CDATA[<p>‘Mijn ouders ontmoetten elkaar in de Noordoostpolder op een familiefeest van de oudste broer van mijn moeder, die getrouwd was met een zus van mijn vader. Zij, een Achterhoekse, hij een Fries; beiden de derde uit een boerengezin met negen kinderen. Annie emigreerde op haar 29ste uit de bourgondische omgeving van Hengelo (Gld) naar de sobere Zuidwesthoek rondom Bolsward in Friesland. Zij had vanaf haar twaalfde ‘gediend’ als hulp in de huishouding bij een tante, voor kost en inwoning. Doordat zijn oudste broer naar het seminarie ging, werd mijn vader de traditioneel aangewezen opvolger op het familiebedrijf. Zolang hij vrijgezel was, werd ervan uitgegaan dat hij om niet zijn ouders bijstond. Hij was bijna veertig toen hij mijn moeder ten huwelijk vroeg en hij kwam haar in 1953 per fiets uit Gelderland halen. Naar eigen zeggen werd mijn moeder met open armen in de Friese familie ontvangen. Eenmaal op de familieboerderij hoorde zij geen andere taal meer dan Fries, wat zij uitstekend leerde verstaan en pareerde met onvervalst Achterhoeks in dialect en cultuur. In de jaren 50 en al eerder bleek mijn vader ernstig te lijden onder de onbehandelbare ziekte psoriasis, waarover in die tijd niet gesproken werd – zeker niet over de shocktherapie die toen een tijdje in zwang was. Daardoor verdween hij soms ‘uit beeld’, en nam mijn moeder naadloos de leiding van het bedrijf op zich, naast de zorg voor een gezin met drie jongens en twee meisjes. Haar motto: heit is even niet in orde en dat komt binnenkort wel weer goed. Als heit weer opkrabbelde, nam hij de verantwoordelijkheid voor het bedrijf weer op natuurlijke wijze over; mijn ouders waren een elkaar respecterend, ondernemend paar. Oudste zoon Anno werd op 14-jarige leeftijd ziek en dat was een donderwolk boven ons gezin. In 1972 overleed hij op 18-jarige leeftijd aan leukemie en bleef tot op heden als zoon en broer deel van de familie. Het duurde jaren voor mijn vader weer ‘op de been’ was. Uiteindelijk konden mijn ouders genieten van een redelijk onbezorgde oude dag, met veel sociaal verkeer en buitenactiviteiten. De kinderen zochten en kregen alle kansen en kijken terug op hun inmiddels overleden ouders als dragers en binders van de ‘mienskip’ in de Friese Zuidwesthoek en de Gelderse Achterhoek.’</p>
<img src='https://images.nrc.nl/d1ewABk5m1VOypCKF1sXQz4APm8=/1280x/filters:no_upscale()/s3/static.nrc.nl/wp-content/uploads/2025/12/02112603/051225WEE_2025419131_mijnouders_1953_galema.jpg'/>]]></description>
      <guid>https://nrc.nl/nieuws/2025/12/05/hij-vroeg-haar-ten-huwelijk-en-haalde-haar-per-fiets-van-de-achterhoek-naar-friesland-a4914228</guid>
      <pubDate>Fri, 5 Dec 2025 06:08:38 +0000</pubDate>
    </item>
    <item>
      <title><![CDATA[Ze liet een mandje naar beneden uit het raam, hij stopte er een briefje in: ‘Ik vind je leuk’]]></title>
      <description><![CDATA[<p>„Mijn vader was achttien toen hij mijn twee jaar jongere moeder op 11 augustus 1951 verkering vroeg, op de brug voor de Sacré-Coeur in Parijs. Hij was, liftend met zijn vriend Sijmen, het gezin van mijn moeder nagereisd. Zij, dochter van de schrijver Anne de Vries [van onder andere Bartje], logeerde daar met haar ouders bij familie. Ze liet een mandje naar beneden uit het raam, hij stopte er een briefje in: ‘Ik vind je leuk’. Toen ze de volgende dag samen door Parijs wandelden, was het aan. In de weekenden die volgden was mijn vader vaak op bezoek in Zeist waar mijn opa en oma De Vries met hun vijf kinderen woonden. Mijn vader woonde in een kosthuis in Wageningen waar hij de bakkersvakschool volgde, terwijl mijn moeder nog op de middelbare meisjesschool zat. Hij kwam uit Groningen, waar mijn opa een bakkerij had in de binnenstad. Toen Anne de Vries in 1952 met zijn gezin naar Suriname vertrok om daar een tijd op uitnodiging van de minister van Onderwijs te verblijven, vond mijn vader de periode dat hij mijn moeder moest missen wel heel erg lang. Dus reisde hij weer achter haar aan. Hij monsterde aan als matroos en voer met de SS Cottica naar Suriname. Die reis duurde zeker drie weken. Mijn vader kon er mooie verhalen over vertellen. In Suriname hadden mijn ouders een prachtige tijd. Weer terug in Zeist bleven ze bij elkaar. In 1957 trouwden ze en uiteindelijk kregen ze vijf kinderen, van wie ik de tweede ben. Ze bleven hun hele leven dolverliefd op elkaar. Samen maakten ze grote reizen die mijn vader via zijn werk organiseerde. Zo gingen ze naar Moskou, Zuid-Afrika en China. Mijn vader droeg mijn moeder op handen. Eén van de vele sieraden die hij haar gaf, draag ik nog elke dag. In 2007 vierden we dat ze 55 jaar verkering hadden – dat vonden ze belangrijker dan hun trouwdag – met vijf kinderen, hun aanhang en tien kleinkinderen. Vijfenvijftig jaar eerder schreef mijn vader in zijn zakagenda: We are in love! She’s mine, just mine!”</p>
<img src='https://images.nrc.nl/weXSPyoHWeBuMhpfni7Jg_cyPgg=/1280x/filters:no_upscale()/s3/static.nrc.nl/wp-content/uploads/2025/11/17135335/221125WEE_2023615102_mijnouders_fam_bolt.jpg'/>]]></description>
      <guid>https://nrc.nl/nieuws/2025/11/21/ze-liet-een-mandje-naar-beneden-uit-het-raam-hij-stopte-er-een-briefje-in-ik-vind-je-leuk-a4912838</guid>
      <pubDate>Fri, 21 Nov 2025 06:08:38 +0000</pubDate>
    </item>
    <item>
      <title><![CDATA[‘Moeder naderde de dertig al – ze was bleu en hield mannen op afstand’]]></title>
      <description><![CDATA[<p>‘Mijn ouders ontmoetten elkaar toen mijn vader op kamers ging bij mijn oma in Lisse. Oma was jong weduwe. Ze verdiende bij met kostgangers in haar grote huis. Van haar vier kinderen was mijn moeder de oudste. Mijn moeder werkte als chemisch analiste, ze naderde de dertig al. Ze was bleu en hield mannen op afstand. Mijn vader was als Groninger zoon van een kleine boer ver uit zijn vertrouwde omgeving geraakt toen hij in 1949 in Wageningen ging studeren. Intelligent en op de boerderij niet nodig, ging hij via mulo en hbs naar de Landbouwhogeschool. Toen hij in Wageningen aankwam, was hij niet eerder buiten de provincie Groningen geweest. De zee had hij nog nooit gezien. Tot zijn verbazing lag Wageningen aan de Rijn. Ook bij de tandarts kwam hij toen voor het eerst. Na de studie ging hij promoveren bij het Laboratorium voor Bloembollenonderzoek in Lisse. Hij aarzelde over het pension. Er kwamen veel jongelui over de vloer en het was er gezellig. Dat zou zijn promotie maar in de weg staan. Alles kwam in een stroomversnelling toen mijn moeder in 1958 zwanger bleek, van mij. In beide families ontstond consternatie. Mijn oma uit Lisse stelde mijn moeder voor het kind dan maar samen op te voeden. Toen de familie in Groningen het nieuws van de zwangerschap vernam, barstten mijn andere oma en de zus van mijn vader in snikken uit. Ze hadden mijn moeder nog niet eerder ontmoet. Er werd toch getrouwd, mijn moeder was toen drie maanden zwanger. Ze kregen ook nog zoons Jaco (1960) en Allard (1964). Hun gezamenlijke leven draaide grotendeels om ons. Mijn moeder deed vrijwilligerswerk op school, in de kerk, met bejaarden en bij de Unie van Vrijwilligers. Mijn vader ging in dienst, promoveerde, maakte carrière en werkte als vrijwilliger nog lang bij Het Nationale Park De Hoge Veluwe. Ze vierden hun zestigjarig huwelijk samen in het verzorgingshuis Oranje Nassau’s Oord in Wageningen. Mijn moeder kon wegens alzheimer niet meer thuis wonen. Mijn vader volgde haar naar het verzorgingshuis na een ongelukkig jaar in zijn eentje thuis. Hij ging door vasculaire dementie veel sneller achteruit en stierf ruim voor mijn moeder.” Foto’s van ouders zijn welkom via mijnouders@nrc.nl</p>
<img src='https://images.nrc.nl/f_fPqc61hT_9awB-wOQKNAQlUuo=/1280x/filters:no_upscale()/s3/static.nrc.nl/wp-content/uploads/2025/11/16105707/data139954387-ac95dd.jpg'/>]]></description>
      <guid>https://nrc.nl/nieuws/2025/11/15/moeder-naderde-de-dertig-al-ze-was-bleu-en-hield-mannen-op-afstand-2-a4912076</guid>
      <pubDate>Sat, 15 Nov 2025 06:08:39 +0000</pubDate>
    </item>
    <item>
      <title><![CDATA[‘Van de gedwongen terugkeer naar Nederland maakten ze een droomreis’]]></title>
      <description><![CDATA[<p>„Deze foto, die hun eerste ontmoeting laat zien, is genomen in 1939 of 1940, in Pekalongan, Nederlands-Indië. Mijn vader wilde niet in het bedrijf van zijn vader stappen en was naar Nederlands-Indië gegaan, met een opleiding in de textiel. Al snel wilden ze trouwen. Mijn opa Obbink zei: „Wacht met trouwen. Er komt een oorlog en je weet niet wie het overleeft.” De oorlog kwam en mijn vader en mijn opa werkten aan de Birmaspoorlijn. Mijn moeder en haar familie werden in het jappenkamp Halmaheira opgesloten. Van de acht familieleden zijn er drie overleden. Maar ook de overlevenden waren nog niet veilig; de Bersiap dwong vrouwen en kinderen nog een tijdje in het kamp te blijven. Mijn ouders overleefden dit alles, ze trouwden en kregen drie kinderen; Herman, Marga en Carel. In 1956 vertrokken ze naar Hollandia, in Nederlands-Nieuw-Guinea, waar ze een hele gelukkige tijd hadden. In de soos danste mama in mooie plisséjurken op bigbandmuziek. In het weekend gingen ze naar het koraalstrand, picknicken aan de Stille Oceaan. Moeder, een verlate 19de-eeuwse romantica, kon later nog steeds dromen over die tijd. Nadat Nederlands-Nieuw-Guinea aan Indonesië was overgedragen, vertrokken de Nederlanders daar in 1963. Ik was drieënhalf en werd als jongste zoon samen met mijn zus per vliegtuig naar Nederland gestuurd. Ondertussen maakten pap en mam hun droomreis; een cruise via Australië, Tahiti, Panama en de Caribische eilanden terug naar Nederland – voor beiden een hoogtepunt in hun leven. Vandaar dat mijn moeder steeds zei: ‘Als papa gepensioneerd is, gaan wij nog een keer een cruise maken’. Helaas spatte die droom uiteen toen Callie, zoals onze vader genoemd werd, in 1974 overleed, pas 63 jaar oud. Tot aan hun dood bleef de oorlog heel diep in hun leven. Maar over wat ze hadden meegemaakt, werd thuis nooit gesproken. Die pijn was opgesloten en de sleutel weggegooid. Gelukkig is onze moeder nog gaan reizen, met een vriendin die ook vroeg weduwe was geworden. Zo kon ze toch nog veel moois zien en de droom waarmaken die ze samen met mijn vader had.”</p>
<img src='https://images.nrc.nl/GhxstvYqiADi8rUwPismmhrihnk=/1280x/filters:no_upscale()/s3/static.nrc.nl/wp-content/uploads/2025/10/27160641/WEE_2020728652_Mijnouders2_Eerste-ontmoeting-ter-Kuile-Obbink.jpg'/>]]></description>
      <guid>https://nrc.nl/nieuws/2025/10/31/van-de-gedwongen-terugkeer-naar-nederland-maakten-ze-een-droomreis-a4910843</guid>
      <pubDate>Fri, 31 Oct 2025 06:08:39 +0000</pubDate>
    </item>
    <item>
      <title><![CDATA[‘Voor mijn vader brak de zon weer door toen hij mijn moeder ontmoette’]]></title>
      <description><![CDATA[<p>„In 1946 was de wereld van mijn vader een paar keer over de kop gegaan. Zijn zonnige jeugd in Nederlands-Indië kwam ten einde met de Japanse bezetting. Het normale leven dat daarna heel even hervat leek te worden, werd voorgoed gesmoord in de ‘bersiap’, de Indonesische onafhankelijkheidsstrijd. Dat jaar vertrok hij, zeventien jaren jong, in zijn eentje op de boot naar Nederland. Vandaag de dag zouden we hem misschien een AMA noemen, een alleenstaande minderjarige asielzoeker. In ieder geval had ook hij te kampen met eenzaamheid, onbekendheid met de nieuwe omgeving en kwetsbaarheid. Dat maakte zijn eerste jaren hier zwaar. Een studie geneeskunde, moeizaam gefinancierd door zijn sinds de oorlog sappelende ouders, werd een mislukking. In 1952 solliciteerde hij bij KLM op het toenmalige hoofdkantoor in Den Haag. Een jonge secretaresse op de afdeling personeelszaken nam zijn dossier in behandeling. Ook zij was uit Nederlands-Indië gerepatrieerd, na de brandhaard van de bersiap in Soerabaja ternauwernood overleefd te hebben. Het was voor mijn vader liefde op het eerste gezicht. Hij blikte daar vijftig jaar later met deze woorden op terug: ‘Toen ik je moeder voor het eerst zag, brak de zon weer door in mijn leven.’ Op de foto (uit circa 1954) zitten mijn ouders, tijdens een lunchpauze, in het Sint Hubertuspark tegenover kantoor. Ze zijn 66 jaar samen geweest. Beiden groeiden op in een paradijs aan de andere kant van de wereld, wat hen − hoe terecht ook − op hardhandige wijze werd afgenomen. Hun families verloren alles, maar ze wisten in Nederland ondanks de kille ontvangst samen een nieuw bestaan op te bouwen. Van hun ellende heb ik in mijn jonge jaren niets gemerkt. Ik beleefde een stabiele en gelukkige jeugd, omringd door liefde en vertrouwen. Daar pluk ik, tot op de dag van vandaag, dankbaar de vruchten van.” Foto’s van ouders zijn welkom via mijnouders@nrc.nl.</p>
<img src='https://images.nrc.nl/7amFKRLyUTfRksVMOQTs7IsZGIo=/1280x/filters:no_upscale()/s3/static.nrc.nl/wp-content/uploads/2025/10/20125653/251025WEE_2020188151_ouders.jpg'/>]]></description>
      <guid>https://nrc.nl/nieuws/2025/10/24/voor-mijn-vader-brak-de-zon-weer-door-toen-hij-mijn-moeder-ontmoette-a4910133</guid>
      <pubDate>Fri, 24 Oct 2025 06:08:39 +0000</pubDate>
    </item>
    <item>
      <title><![CDATA[‘In Parijs typten ze allebei hun vingers blauw’]]></title>
      <description><![CDATA[<p>‘Den Bosch werd in de herfst van 1944 bevrijd en mijn ouders wisten niet hoe snel ze moesten trouwen en weg van die oorlog, die benauwde stad en families. Ze kenden elkaar al een paar jaar van de toneelclub die in de oorlog bloeide omdat dat het enige vertier was. Mijn moeder wilde modejournalist worden, mijn vader, negen jaar jonger, had een toekomst als dichter voor ogen. Voor beide beroepen was er geen opleiding. Zodra ze wat geld hadden om enkele maanden door te komen, vertrokken ze naar Parijs en schreven hun vingers blauw omdat ze per woord of regel betaald kregen. Maar het lukte: kranten en tijdschriften waren blij met nieuws uit het mondaine Parijs. Ze woonden in bij een mevrouw van wie ze in de trein naar Parijs gehoord hadden en daar typten ze om en om op een handdoek om het geluid te dempen voor de bewoners en ze kregen daar drie kinderen. In 1954 zijn we naar Amsterdam verhuisd, omdat mijn vader een baan kreeg bij de modewinkels van Voss, als reclamechef. Daar werd hun vierde kind geboren. Hij gaf het dichten op en koos ervoor zijn kinderen een heerlijke toekomst te bieden. Mijn moeder werd moderedactrice bij de Volkskrant en later bij verschillende tijdschriften van de Geïllustreerde Pers. Mijn vader bleef zo twintig jaar een creatief mens, succesvol als reclameman. Zijn toespraken op de bedrijfsfeesten waren altijd het hoogtepunt omdat hij ook geweldige woordgrapjes maakte. Mijn moeder werd als echte autodidact een vakvrouw in de journalistiek en klom op tot hoofdredactrice. Na 1973 stopte mijn vader bij C&amp;A/Voss en ging goede en betaalbare wijnen per postorder versturen, samen met mijn moeder. Zo trokken ze weer terug naar Frankrijk. Hij overleed toen hij 63 was en in 2011 is mijn moeder overleden. Ze hebben een spannend en avontuurlijk leven gezocht en gevonden, en hun kinderen een gelukkige jeugd gegeven. Als we bij elkaar zijn, citeren wij nog steeds woordgrapjes en raadsels van mijn vader en de Brabantse uitdrukkingen van mijn moeder.”</p>
<img src='https://images.nrc.nl/FOEBJsnOmuoibG8LEc98Tuz_rrY=/1280x/filters:no_upscale()/s3/static.nrc.nl/images/gn4/stripped/data138461668-8638bc.jpg'/>]]></description>
      <guid>https://nrc.nl/nieuws/2025/10/11/in-parijs-typten-ze-allebei-hun-vingers-blauw-a4908828</guid>
      <pubDate>Sat, 11 Oct 2025 06:08:40 +0000</pubDate>
    </item>
    <item>
      <title><![CDATA[‘Ina, een creatieve  en wijze vrouw, was  zijn muze en grote liefde’]]></title>
      <description><![CDATA[<p>‘Mijn vader woonde in Diemen en speelde in zijn vrije tijd piano. In het wijkgebouw in Diemen waar op zondagmiddag films werden vertoond, zat hij achter de piano. Al spelende – vaak met onafscheidelijke sigaret in z’n mond – keek hij achterom, zodat hij wist wanneer hij romantische, gezellige of angstaanjagende muziek moest spelen. Mijn moeder, ze was de oudste van tien kinderen, was in 1938 met haar ouders en de rest van het gezin verhuisd van Weesp naar Amsterdam. Bij Werkspoor in Amsterdam, de fabrikant van spoorwegmateriaal, leerde ze Kees kennen. Op Oostenburg werkte hij daar in de modelmakerij en zij op kantoor, als enig meisje tussen mannen. Ook hun vaders en verscheidene broers werkten bij Werkspoor. Toen duidelijk werd dat ze verkering kregen, moest zij weg. Dat ging zo in die tijd. Werkspoor was een mannengemeenschap en men was huiverig voor ‘onrust’ op de werkvloer. De foto in de sneeuw is gemaakt in Baarn, een maand voor het kerkelijk huwelijk op 9 april 1947. Die onbezorgde lach op haar gezicht en de blijdschap bij hem... onbetaalbaar. In september 1946 waren ze in Amsterdam al voor de wet getrouwd. Mijn vader was een mensenmens, hield van gezelligheid, muziek en van Ina, zijn muze en grote liefde. Ruim veertig jaar had hij een kleine meubelzaak, ’t Meubelkeldertje, in de Albert Cuypstraat in Amsterdam, tegenover de halte van lijn 16. Mijn moeder was een creatieve, wijze vrouw. Zij hield van lezen, schrijven, poëzie en proza. Familie en vrienden konden altijd bij haar terecht voor een goed gesprek of een luisterend oor. Mijn ouders waren gek op hun kinderen en kleinkinderen, daar deden ze letterlijk alles voor. In 2007 stierf eerst mijn moeder, vier dagen na haar 84ste verjaardag, enkele maanden later mijn vader, 87 jaar oud. Het jaar daarvoor hadden ze nog hun zestigste trouwdag gevierd. Een tastbare herinnering aan mijn moeder is het dagboek dat ze in de Tweede Wereldoorlog bijhield, in 2015 uitgegeven onder de titel: Als het weer eens vrede was, oorlogsdagboek Ina Steur, 1940-1945. Daaruit nam Lou de Jong vier verhalen over in zijn boek Dagboekfragmenten 1940-1945 (uitgebracht in 1954).”</p>
<img src='https://images.nrc.nl/gxjPBXGrC0_IqEwmzZhJ5dksas4=/1280x/filters:no_upscale()/s3/static.nrc.nl/images/gn4/stripped/data136915534-2ffe7d.jpg'/>]]></description>
      <guid>https://nrc.nl/nieuws/2025/09/26/ina-een-creatieve-en-wijze-vrouw-was-zijn-muze-en-grote-liefde-a4907136</guid>
      <pubDate>Fri, 26 Sep 2025 06:08:40 +0000</pubDate>
    </item>
    <item>
      <title><![CDATA[‘Hij logeerde bij haar gezin, zij zal hem als tienermeisje nog niet opgevallen zijn’]]></title>
      <description><![CDATA[<p>‘Begin dertiger jaren riep mijn vader in den lande als agitator arbeiders op tot de klassenstrijd. Hij logeerde dan bij partijgenoten, zoals in Emmen, bij fietsenmaker Jannes Munneke en zijn vrouw Anna Klara Smid en hun drie dochters. De jongste was Hilly, die hem daar als tienermeisje nauwelijks zal zijn opgevallen. Geert trouwde met een andere vrouw en kreeg twee zoons met haar, in 1933 en 1937. Hilly verloor in 1934 haar vader en verhuisde later met haar moeder naar Haarlem, die daar een huishoudelijke betrekking kreeg bij een welvarende dame en een bescheiden som van haar erfde. Hiervan begon zij een winkeltje waar zij onder meer boeken verkocht. Zo kreeg zij weer contact met Geert, die intussen verkoopleider bij uitgeverij Querido geworden was en als vertegenwoordiger ook bij haar langsging. Of Hilly en Geert elkaar toen al hebben gezien, is onbekend. Tijdens de oorlog verhuisde Hilly naar Amsterdam, waar zij in april 1943 werd opgepakt, vermoedelijk in het kader van de April-meistaking tegen de Arbeitseinsatz voor jonge mannen. Zij verbleef van 5 tot 15 mei in Kamp Vught. Zeer kort na haar vrijlating ontmoette zij Geert en toen moet de bliksem wederzijds zijn ingeslagen: omstreeks half juni, ruim een maand voor haar 23ste verjaardag, was zij zwanger. In augustus sprak de rechtbank de scheiding uit tussen Geert en zijn eerste vrouw. Zij kreeg de kinderen toegewezen. Hij werd veroordeeld tot 250 gulden alimentatie per maand. Op 17 maart 1944 werd mijn oudere broer Guido geboren, die in 1963 zelfmoord zou plegen – waarover ik verslag heb gedaan in mijn vertelling Verkleed als mens (2004). Het straattoneel op de foto, vermoedelijk van zeer kort na de bevrijding, had in aanmerking kunnen komen voor de Parool-rubriek ‘Hoe goed kent u de stad?’; volgens mij is hij genomen op Rokin of Damrak. Ach, wat waren zij nog gelukkig toen.”</p>
<img src='https://images.nrc.nl/zhY_mwb3bcA3x-pBDfO2zHDfkkE=/1280x/filters:no_upscale()/s3/static.nrc.nl/bvhw/files/2025/09/data136915544-b6765f.jpg'/>]]></description>
      <guid>https://nrc.nl/nieuws/2025/09/20/hij-logeerde-bij-haar-gezin-zij-zal-hem-als-tienermeisje-nog-niet-opgevallen-zijn-a4906435</guid>
      <pubDate>Sat, 20 Sep 2025 06:08:40 +0000</pubDate>
    </item>
    <item>
      <title><![CDATA[‘Vakantie vieren was: in de nazomer een dagje naar Friesland’]]></title>
      <description><![CDATA[<p>‘Om de honger in de stad te ontlopen, belandde mijn moeder in 1944 bij een boerenfamilie in Obdam. Ze kwam uit Haarlem en was amper vijftien jaar. Het verschil met het stadsleven moet groot geweest zijn. Ze leerde melken en kaas en boter maken. Oorlog of niet, er was wél Obdammer kermis, en naar gebruik in West-Friesland werd die voornamelijk in de kroeg gevierd. Ze werd meegenomen door een buurjongen, die haar dumpte bij een andere jongen en zei: ‘Misschien wil hij wel verkering.’ Die jongen werd mijn vader. Hij was voorbestemd om boer te worden: zijn vader had een boerderij voor hem geregeld. De pacht daarvan liep af in 1952, dus dat had een lange verkering kunnen worden. De pachter vertrok echter twee jaar eerder. Mijn ouders trouwden in 1950. Het leven op de boerderij in de buurt van Schagen was in het begin primitief. Geen waterleiding, maar regenwater uit de waterkelder van krap anderhalve meter breed die ook als keukentje diende; een toilet dat uitkwam in de gierput en dat je door moest spoelen met een emmer water. Mijn moeder heeft ervan genoten en was er heel gelukkig. Ik werd geboren in 1951, mijn broer tien jaar later. Op vakantie gaan was er niet bij: waar vind je iemand die twee keer per dag 25 koeien komt melken en ook nog goed op de rest van het vee past? Wel gingen we in de nazomer een dagje naar Friesland. Over de Afsluitdijk, een belevenis op zich. Ik heb de vakanties niet gemist. Zo’n 24 hectare land met slootjes is als een grote speeltuin en op een boerenbedrijf heb je altijd reuring. Voor verveling is geen tijd. Mijn vader had op den duur een slechte gezondheid. Winterslang werken in de lage, bedompte koeienstal met een atmosfeer van stof, ‘koedamp’ (waterdamp van de warme koeienlijven waar ammoniak aan gebonden is) en roken eiste zijn tol. Hij overleed op zijn 66ste. Na zijn overlijden vond mijn moeder het leven minder leuk. Mijn vader was de liefde van haar leven. Ze overleed twaalf jaar later.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/09/12/vakantie-vieren-was-in-de-nazomer-een-dagje-naar-friesland-a4905621</guid>
      <pubDate>Fri, 12 Sep 2025 06:08:41 +0000</pubDate>
    </item>
    <item>
      <title><![CDATA[‘In 1974 kregen mijn ouders een vakantiehuisje  in Frankrijk’]]></title>
      <description><![CDATA[<p>‘Deze foto van mijn ouders heb ik genomen in 1964. Zij namen mij en mijn twee jongere broers mee op kampeervakantie in Frankrijk. Mijn vader was leraar, daardoor waren het heerlijk lange vakanties. Hun leven begon niet eenvoudig. Beiden zijn geboren in toenmalig Nederlands-Indië. Tijdens de oorlog kwam mijn vader in een jongenskamp terecht. Mijn moeder bleef buiten het kamp, maar het leven – met een alleenstaande moeder en twee broers – was niet eenvoudig. Dankzij de bescherming door de Gurka’s (Nepalese soldaten in dienst van het Britse leger) overleefden ze de gevaren. In 1947 leerden mijn ouders elkaar kennen in het ‘doorgangshuis’: het Paleis aan het Lange Voorhout in Den Haag. Mijn moeder, ze was zeventien, kwam in datzelfde jaar alleen te staan toen haar moeder in een psychiatrische inrichting terechtkwam, waar ze de rest van haar leven is gebleven. Maar ze haalde haar mulo-examen, deed ‘Schoevers’ en ging werken bij de Dienst Kijk- en Luistergelden. Intussen hield de moeder van mijn vader haar een beetje in de gaten – en kreeg mijn vader een oogje op haar: het raakte aan. Toen de moeder van mijn vader overleed, ging mijn moeder het huishouden doen voor het gezin van mijn vader, zijn twee broers en mijn opa. Dat was in 1951. Toen mijn komst zich aankondigde, trouwden ze. Het huis was krap, er was geen warm water, geen wasmachine. Mijn vader studeerde ’s avonds voor wiskundeleraar. Toen hij geslaagd was, solliciteerde hij op de eerste de beste vacature. In Winterswijk, ze wisten niet waar het lag. Maar ze kregen er een huis bij en waren dolgelukkig. Daar kregen ze hun tweede zoon. In 1974 lieten ze een vakantiehuisje bouwen in Frankrijk. Het waren fijne jaren, totdat mijn vader in 1979 plotseling stierf. Mijn moeder heeft jaren nodig gehad om het verlies te verwerken. Maar ze begon een nieuw leven: wandelen met haar honden, naar Frankrijk reizen. Borduren was haar hobby en zij ontwikkelde zich in de textiele werkvormen. In 2024 organiseerden wij kinderen een overzichtsexpositie van haar werk. Ze heeft er volop van genoten. Maar haar lichaam was op en een maand later is ze overleden.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/09/03/in-1974-kregen-mijn-ouders-een-vakantiehuisje-in-frankrijk-a4904854</guid>
      <pubDate>Wed, 3 Sep 2025 06:08:41 +0000</pubDate>
    </item>
    <item>
      <title><![CDATA[‘Ik heb hem!’,  telegrafeerde ze naar haar familie]]></title>
      <description><![CDATA[<p>‘Dit is een foto van mijn ouders na hun verloving. Mijn moeder is 20, mijn vader 23. Ze hadden elkaar pas een paar maanden eerder leren kennen. Mijn moeder woonde in Usquert. Toen ze logeerde bij haar oudere zus, ontmoette zij daar mijn vader. Hij studeerde aan de Landbouw Hogeschool in Wageningen. Ze waren meteen heel verliefd. Kort na hun verloving weigerde mijn vader de loyaliteitsverklaring te ondertekenen. En hij meldde zich ook niet aan voor de Arbeitseinsatz. Hij moest onderduiken. Mijn moeder regelde dat hij terecht kon bij haar en haar familie. Toen het daar niet meer veilig was vanwege aangekondigde razzia’s, dook hij ergens anders onder. Maar hij werd verraden en kwam in september 1943 terecht in Kamp Amersfoort. Mijn moeder stelde alles in het werk om hem vrij te krijgen. Ze kwam te weten dat er in Den Haag een ‘goede Duitser’ was. Ene Müller, die over de studenten in het kamp ging. Met haar vader ging zij naar hem toe, maar het bleek de verkeerde Müller. Ze werden met grof gevloek van de stoep gejaagd. Mijn moeder vond toch nog de goede Müller – en het lukte haar hem te overtuigen. Hij ondertekende een Entlassungsschein voor Kamp Amersfoort. Vanaf dat moment stond mijn moeder vijf dagen lang van de vroege ochtend tot laat in de middag voor de poort van het kamp te wachten tot hij naar buiten zou komen. Een dienstdoende SS’er op wacht probeerde haar te verleiden met hem uit te gaan, maar ze gaf geen krimp. Het was januari, mistig en erg koud. Ze was verkleumd tot op het bot – en er gebeurde niets. Niemand geloofde er nog in, maar mijn moeder bleef vertrouwen houden. En ze kreeg gelijk! Toen ze terugkwam van weer een lange dag wachten, was hij net op haar tijdelijke logeeradres gearriveerd. Ze hadden elkaar misgelopen. Vijf maanden hadden ze elkaar niet gezien. „Ik heb hem!”, telegrafeerde ze naar haar familie in Usquert. Zoveel emoties in zo weinig woorden. Ze trouwden na de oorlog en kregen drie dochters, van wie ik de middelste ben. Mijn ouders hadden een liefdevol en harmonieus huwelijk, wij groeiden op in een hecht en warm gezin.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/08/09/ik-heb-hem-telegrafeerde-ze-naar-haar-familie-a4902253</guid>
      <pubDate>Sat, 9 Aug 2025 06:08:41 +0000</pubDate>
    </item>
    <item>
      <title><![CDATA[‘Hij overleed  in de armen  van mijn moeder’]]></title>
      <description><![CDATA[<p>‘Mijn ouders ontmoetten elkaar in Merauke, een kustplaats in toenmalig Nederlands Nieuw-Guinea. Hij was daar cipier in de gevangenis en huurde een kamer in het huis waar Marlin, mijn moeder, met haar familie woonde. Hoewel hij zestien jaar ouder was, werden ze verliefd op elkaar. Dat was geen gemakkelijke situatie. Iedereen van moeders kant was moslim, terwijl vader (die als tiener net als zijn twee broers wees werd) katholiek was. En daarbij had mijn moeder al een zoon, bij een man die haar mishandelde. Omdat vader weigerde moslim te worden, verboden haar ouders de relatie. Ze liepen samen weg. Uiteindelijk mochten ze toch samen zijn, waarna moeder zich bekeerde tot het katholicisme en haar ouders de zorg kregen over haar zoon. Mijn vader had uit een eerdere relatie al drie zonen. Ook dat hoorde ik, als zevende uit een gezin met acht kinderen, pas heel laat in mijn leven, als gevolg van het beruchte ‘Indische zwijgen’. Mijn vader is een derde generatie nazaat van een Afrikaanse soldaat, die na een deal tussen koning Willem I en de koning van Ashanti als tot slaaf gemaakte in dienst moest bij het KNIL. Daar diende vader ook (en kreeg een medaille Orde &amp; Vrede), daarna ging hij werken voor het Nederlands-Indische ministerie van Justitie. Tot Nieuw-Guinea in 1962/1963 een militair-politieke speelbal werd tussen Nederland, Indonesië, de VS en de Verenigde Naties. Blijven was geen optie: moeder vertrok met hun vijf kinderen in 1962 naar Nederland. Vader moest nog blijven, maar reisde haar begin 1963 achterna. Negen maanden na hun hereniging ben ik geboren. Na in een pension in Budel-Dorplein te hebben gewoond, kreeg ons gezin een huis in Nederweert en werkte vader bij Philips in Maarheeze. Zijn dagen vulde hij vervolgens vooral met administratieve hulp voor mensen uit de Weerter Molukse gemeenschap. Het leverde hem in de wijk de bijnaam Oom Bos op. Nadat mijn vader door zijn suikerziekte arbeidsongeschikt was geworden, ging mijn moeder werken in de koekfabriek in Weert, waar we vanaf 1974 woonden. Dat deed ze tot haar pensioen. Inmiddels had mijn vader haar eerste zoon erkend, zodat die ook naar Nederland kon komen. Na zijn derde hartaanval overleed mijn vader, in de armen van mijn moeder. Hoewel hij gecremeerd wilde worden, koos zij voor een begrafenis. Zo kon ze naar een tastbaar graf toe, in de straat waar we toen woonden. Na enige tijd herpakte ze zich, en ging ze onder andere bapao’s voor een snackbar maken. Ze woont nog steeds in Weert en hoewel ze moeilijk ter been is, gaat ze nog steeds met een van ons graag naar het graf.”</p>
<img src='https://images.nrc.nl/WLOk-HY-rUOv9LN_eP_n9UerUfs=/1280x/filters:no_upscale()/s3/static.nrc.nl/images/gn4/stripped/data135206948-4fdbde.jpg'/>]]></description>
      <guid>https://nrc.nl/nieuws/2025/07/23/hij-overleed-in-de-armen-van-mijn-moeder-a4901045</guid>
      <pubDate>Wed, 23 Jul 2025 06:08:42 +0000</pubDate>
    </item>
    <item>
      <title><![CDATA[‘Na de oorlog ontmoetten ze elkaar,  ze bleek zijn buurmeisje’]]></title>
      <description><![CDATA[<p>‘Om aan de Arbeitseinsatz te ontkomen, dook mijn vader onder op een boerderij op de Veluwe. Daar werkte hij als boerenknecht. In de Hongerwinter ging hij met een fiets zonder banden terug naar Rotterdam, om zijn ouders van eten te voorzien. Om ontdekking te voorkomen, liep hij ’s nachts. Mijn moeder was de dochter van een bakker. Ook zij liep ’s nachts met brood over straat, gelukkig een stuk dichterbij. Na de oorlog ontmoetten ze elkaar tijdens de straatfeesten. Ze bleek zijn buurmeisje te zijn, ze woonde vijf huizen verderop. Maar trouwen was een probleem. Tot 1970 was in het Burgerlijk Wetboek opgenomen dat beide ouders toestemming moesten geven voor het huwelijk van hun kinderen, als zij de leeftijd van dertig jaar nog niet hadden bereikt. Mijn vader was protestant en mijn moeder katholiek. Haar ouders vonden mijn vader een prima vent, maar mochten van de pastoor geen toestemming voor het huwelijk geven. Uiteindelijk bracht de kantonrechter uitkomst. Na ongeveer drie jaar met twee kleine kinderen op zolder bij mijn vaders ouders te hebben ingewoond, kregen ze een driekamer-benedenwoning in Rotterdam Blijdorp. Mijn vader had zijn oude beroep (en hobby) weer opgepakt en werkte als automonteur. Wij hadden geen auto, we deden alles op de fiets. En we hadden het niet breed, maar we hadden altijd goed te eten en mijn moeder maakte zelf onze kleren. Op een elektrische naaimachine, het enige luxe apparaat in huis. Toen ik zeven jaar was, gingen we voor het eerst met vakantie. Helemaal naar de Veluwe, op een boerderij vlak bij het oude onderduikadres. We werden gebracht met een bestelbusje van mijn vaders werk. We zijn nog vaak naar dezelfde boerderij geweest, we hadden altijd geweldige vakanties. Uiteraard bezochten wij het onderduikadres. Jaren later (ik had inmiddels zelf wat geld verdiend) kocht ik met mijn broer een tweedehands auto. Omdat ik veel in het buitenland was voor werk, konden mijn ouders die gebruiken. Ze gingen er ieder jaar mee met vakantie naar de boerderij van de volgende generatie uit een van die gezinnen uit de onderduiktijd. Hoewel mijn ouders al lang geleden zijn overleden, hebben wij nog altijd contact met een van hen, een contact dat dus is ontstaan door de Tweede Wereldoorlog.”</p>
<img src='https://images.nrc.nl/y28pvfwzXztQ2OWGtbcXglZAUr4=/1280x/filters:no_upscale()/s3/static.nrc.nl/images/gn4/stripped/data134962192-b0b02a.jpg'/>]]></description>
      <guid>https://nrc.nl/nieuws/2025/07/18/na-de-oorlog-ontmoetten-ze-elkaar-ze-bleek-zijn-buurmeisje-a4900445</guid>
      <pubDate>Fri, 18 Jul 2025 06:08:42 +0000</pubDate>
    </item>
    <item>
      <title><![CDATA[‘In elke haven waar mijn vader aanlegde, lag een brief op hem te wachten’]]></title>
      <description><![CDATA[<p>‘Mijn ouders zijn allebei in de jaren dertig van de vorige eeuw geboren in Surabaya, voormalig Nederlands-Indië. Ze ontmoetten elkaar echter pas in 1960 in een pension in Haarlem. Beiden waren vlak daarvoor als ‘nieuwkomers’ met hun families per boot naar Nederland gekomen. Mijn moeder zette in februari 1958 voet aan wal in Amsterdam, waar ze in ballerina’s haar allereerste sneeuw trotseerde. Mijn moeder, tante en grootmoeder woonden in hetzelfde pension als mijn vaders broer en zijn gezin. Mijn vader, die op de grote vaart werkte, logeerde daar wanneer hij in Nederland was. Mijn moeders droom om naar Amerika te emigreren, iets dat ze veel Indische vriendinnen zag doen in die tijd, verdween als sneeuw voor de zon toen ze hem ontmoette. Een tijd van intensieve overzeese correspondentie volgde. Flinterdunne blauwe velletjes volgeschreven vanuit exotische havens, van Calcutta en Basra tot Montevideo en Buenos Aires, maar ook een ansichtkaart met groeten uit Marseille. Op haar beurt zorgde mijn moeder, met behulp van de vaarschema’s van de Nautische Dienst, dat er in elke haven waar mijn vader aanlegde een brief op hem lag te wachten. Dit vaak maanden achtereen, tot zijn paar weken verlof in Nederland weer begon. Ze trouwden in 1962, en toen mijn oudste broer in 1964 werd geboren, besloot mijn vader een baan ‘aan wal’ te zoeken. Terwijl het gezin groeide – ik was de jongste van vier – verdween de reislust nooit. Elke zomer vertrokken we vier tot zes weken met een volgepakte auto richting Spanje of Frankrijk, maar altijd met een omweg: via het Zwarte Woud, de Zwitserse bergen of Noord-Italië. Mijn ouders – hier op de foto in 1978 in Playa de Aro, in Spanje – wisten als geen ander dat niet de bestemming telt, maar de reis ernaartoe.”</p>
<img src='https://images.nrc.nl/gr7SgwRth1LhLaPLJNdB_9Q7j2g=/1280x/filters:no_upscale()/s3/static.nrc.nl/images/gn4/stripped/data134686587-33094e.jpg'/>]]></description>
      <guid>https://nrc.nl/nieuws/2025/07/12/in-elke-haven-waar-mijn-vader-aanlegde-lag-een-brief-op-hem-te-wachten-a4899802</guid>
      <pubDate>Sat, 12 Jul 2025 06:08:42 +0000</pubDate>
    </item>
    <item>
      <title><![CDATA[‘Op hun 23ste gingen ze  in Parijs wonen en werken, en ze hadden er de tijd van hun leven’]]></title>
      <description><![CDATA[<p>‘Pas 23 waren ze toen ze naar Parijs vertrokken. Zij kenden elkaar van de hbs. Het was zo’n zes jaar na de oorlog, 1951, ze waren net getrouwd en spraken slechts wat middelbareschool-Frans. Het was één groot avontuur in die tijd. Als ze op vakantie naar Nederland gingen die eerste jaren, gingen ze per scooter, dat was toen vele uren rijden en mijn moeder las dan achter op de scooter een boek in het maanlicht. Later hadden ze gelukkig een auto. Ze hadden in Parijs de tijd van hun leven; mijn vader was daar directeur van een klein Talensfabriekje, mijn moeder werkte er op kantoor. Ze genoten volop van het uitgaansleven, waarbij eindeloos de jazzcafés werden bezocht en mijn vader regelmatig aanschoof om mee te spelen als pianist. Of ze bridgeden of mahyongden op de Nederlandse club. Deze foto doet mij denken aan oude films en hun tijd in Parijs zonder kinderen. Mijn moeder draagt hier een zelfgemaakte jurk. Toen ik 6 was en mijn broertje 4 verhuisden we terug naar Nederland. Het voortdurend parkjes opzoeken om ons „uit te laten” zag mijn moeder als een beperking van haar en ons leven en dus streken wij neer in Apeldoorn, waar mijn ouders allebei opgegroeid waren en waar mijn broer en ik een gelukkige jeugd hadden. ‘Parijs’ was altijd op de achtergrond; ze verhaalden graag over de dertien jaar dat ze daar gewoond hadden, over hoe vormend een periode in het buitenland is en ook spreidden zij op vakantie graag hun vloeiende Frans tentoon. Vrienden die ze uit hun Parijse tijd kenden, bleken vrienden voor het leven. Toen ik zelf met mijn gezin voor een aantal jaren naar het buitenland vertrok, moedigden zij dat dan ook vooral aan. Ze bleven tot hun dood in Apeldoorn wonen, waar ze op respectievelijk 87- en 89- jarige leeftijd overleden.”</p>
<img src='https://images.nrc.nl/Ub1G5UQWgbPPq00q_VX94GvAy1U=/1280x/filters:no_upscale()/s3/static.nrc.nl/wp-content/uploads/2025/07/02152818/data134396027-c32eee.jpg'/>]]></description>
      <guid>https://nrc.nl/nieuws/2025/07/04/op-hun-23ste-gingen-ze-in-parijs-wonen-en-werken-en-ze-hadden-er-de-tijd-van-hun-leven-a4899086</guid>
      <pubDate>Fri, 4 Jul 2025 06:08:44 +0000</pubDate>
    </item>
    <item>
      <title><![CDATA[‘Mijn Joodse vader kon op het nippertje met mijn niet-Joodse moeder trouwen’]]></title>
      <description><![CDATA[<p>Deze foto is ongeveer zeventig jaar oud, onze ouders waren toen pas twaalf jaar getrouwd. Ik was zeven, mijn broer Folke vijf. Vader kwam uit Duitsland, door de nazi’s stateloos gemaakt. Hij kon hier op het nippertje trouwen voordat het ook stateloze Joden onmogelijk werd gemaakt in Nederland met niet-Joodse partners te huwen. Vader was met zijn ouders en twee broers in de eerste helft van de jaren 30 naar Nederland gekomen, had snel de taal geleerd en in recordtempo de hbs afgemaakt. In die periode had hij onze moeder leren kennen, niet-Joods en dochter van een telg uit een geslacht van ‘edel-kruideniers’. Haar ouders bestierden een indertijd bekende Haagse ‘comestibleswinkel’. In de oorlog werd vader vermoedelijk verraden, maar bij een inval door de Gestapo in het huis van onze moeder en haar moeder in Den Haag werd niet hij gevonden, maar wel zijn broer uit Otterlo die na een oproep om zich in Westerbork te melden zijn toevlucht had gezocht bij zijn broer en schoonzus in Den Haag. Het moet traumatisch voor vader zijn geweest dat hij, na op het dak van het huis van zijn schoonmoeder te zijn geklommen, zicht heeft gehad op de arrestatie van zijn broer. Ook zijn schoonmoeder werd opgepakt, wegens het verlenen van onderduik. Beiden werden overgebracht naar het ‘Oranjehotel’, de beruchte Scheveningse gevangenis, waar zij ziek werd en binnen korte tijd werd ontslagen, maar hij met een strafaantekening via Westerbork naar Sobibor werd getransporteerd en direct om het leven gebracht. Enkele maanden eerder waren vaders ouders in Auschwitz vermoord. Vader, inmiddels zelf vader geworden, en een andere broer overleefden de oorlog. Na de oorlog verwierf hij in ijltempo zijn ingenieursdiploma in Delft. Dat heeft onze oudste broer niet meer meegemaakt, die was in mijn geboortejaar aan difterie of dysenterie overleden. Een jaar na mij is mijn andere (nog levende) broer geboren. Vader overleed in 1973, pas 57 jaar oud. Als ingenieur was hij betrokken bij de bouw van het ministerie van Financiën in Den Haag. Moeder, die een imposant vertaaloeuvre opbouwde, werd 94. De foto is genomen in de Haagse Vogelwijk. Wij woonden begin jaren 50 op een flatje in de Moerwijk, maar we waren bij tijden huisoppassers in die welgestelde wijk. Later verhuisden we enkele malen om uiteindelijk in een aardige drie-onder-een-kapwoning aan de rand van de Scheveningse Bosjes te belanden – vaders laatste woonadres. Moeder verhuisde nog naar een appartement in het Belgisch Park.</p>
<img src='https://images.nrc.nl/X6hvOgHuOEjVMGuGEnz17KXUtB4=/1280x/filters:no_upscale()/s3/static.nrc.nl/images/gn4/stripped/data134060731-dbebd3.jpg'/>]]></description>
      <guid>https://nrc.nl/nieuws/2025/06/27/mijn-joodse-vader-kon-op-het-nippertje-met-mijn-niet-joodse-moeder-trouwen-a4898257</guid>
      <pubDate>Fri, 27 Jun 2025 06:08:45 +0000</pubDate>
    </item>
    <item>
      <title><![CDATA[‘Ik heb mijn ouders altijd met ‘u’ aangesproken’]]></title>
      <description><![CDATA[<p>‘Op deze foto uit 1966 viert mijn vader, Godfried Brokamp, zijn 25-jarig dienstjubileum als ambtenaar van de gemeente Kerkrade. Het leven lacht hem toe. Na de mulo behaalde hij zijn SPD-diploma (bedrijfsadministratie), hij klom op tot hoofd van de afdeling boekhouden van de gemeente. Godfried en Nelly Smeets kregen verkering in oorlogstijd. Ze trouwden direct na de bevrijding, in mei 1945. Ze startten op een bovenwoning op de Holz, een wijk in Kerkrade. De meubeltjes en de huisraad waren een allegaartje. Eerst kregen ze vijf zoons, daarna drie dochters. De eerste vier kinderen werden dertien maanden na elkaar geboren. Tussen de zwangerschappen door verhuisde het gezin twee keer naar een grotere woning. Tijdens de Drees-jaren waren de salarisverhogingen voor ambtenaren zeer welkom in ons uitdijende gezin. Wij groeiden op in een beschermde, zeer rooms-katholieke omgeving, met een diep ontzag voor autoriteit en veel contact met familie. Ik heb mijn ouders altijd met ‘u’ aangesproken. Maar aan het eind van de jaren zestig veranderde ook in Zuid-Limburg de samenleving. Gezag was niet meer vanzelfsprekend en er was ontkerkelijking. Met die ontwikkeling had Godfried aanvankelijk grote moeite, er was vaak discussie met zijn puberende kinderen. Uiteindelijk slaagde hij erin een nieuw evenwicht te vinden en de veranderingen te accepteren. Nelly had in de bezettingstijd na twee jaar de mulo verlaten en in verschillende huishoudens geholpen. Eenmaal getrouwd had ze haar handen vol aan de opvoeding van de kinderen. Ze was trots op haar gezin, straalde warmte uit en zorgde voor gezelligheid. Later gaf ze handwerkles aan bejaarden, van naaien tot macrameeën en kerstversieringen maken. Godfried ontving als dank voor het vele vrijwilligerswerk (allerlei bestuursfuncties in de avonduren) een koninklijke en een pauselijke onderscheiding. Hij ging in 1985 met pensioen en overleed in 1992. Bij het afscheid sprak mijn broer over Godfrieds drie bijzondere kenmerken: bescheidenheid, loyaliteit en eerlijkheid. Na zijn overlijden in 1992 is Nelly nog twee keer verhuisd. Ze bleef de spil in de familie tot haar dood in 2004. Niet alleen de kinderen, maar ook de zestien kleinkinderen hebben goede herinneringen aan de bezoekjes aan en logeerpartijen bij mijn ouders. Zo bleek onlangs toen we met 47 nakomelingen van Nelly en Godfried een familiedag vierden, bij gelegenheid van hun 80ste trouwdag en de 100ste geboortedag van Nelly. Intussen is hun oudste kleindochter zelf oma geworden. Ik denk met plezier terug aan mijn ouders: ze hebben het goed gedaan.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/06/19/ik-heb-mijn-ouders-altijd-met-u-aangesproken-a4897338</guid>
      <pubDate>Thu, 19 Jun 2025 06:08:45 +0000</pubDate>
    </item>
    <item>
      <title><![CDATA[‘Ook later gingen onze zomervakanties naar plaatsen met zwemwater’]]></title>
      <description><![CDATA[<p>‘Op de foto poseren mijn ouders, Lena Ruijsch en Henk Alberti, zittend in het water van zwembad ‘De Branding’ in Doorwerth in 1935. Hun schouders raken elkaar, per ongeluk lijkt het, maar ze houden dat zo. Misschien zijn hun vingertoppen onder water ineengestrengeld, maar dat zien we niet. Ze hebben nog niet zo lang ‘verkering’, de wat verlegen verliefdheid straalt van de gezichten af. Ze genieten van de zon, het koele water, het zwemmen en het gestoei in de alles verhullende, maar toch wel spannende badpakken. Bloter kon het niet in 1935, het gemengd zwemmen is sinds kort toegestaan in een aantal zwembaden. Ze wonen niet ver van elkaar in Wageningen, maar het zijn verschillende werelden waarin ze leven. Henk leeft in een strenge wereld, waar psalmen thuis op het orgel worden gespeeld en voetballen op zondag uit den boze is. Toch speelt hij bij de meest populaire club van de stad, zonder dat zijn vader het weet. Hij is keeper van het derde elftal, soms in het tweede en is veel te vinden op en rond het veld op de Wageningsche Berg. Lena leeft in een SDAP-AJC en VARA-wereld waar wordt gesport, naar de radio geluisterd en gezongen in socialistische koren met namen als ‘Werkmanslust’. Ze turnt bij de plaatselijke vereniging HBS (Houdt Braaf Stand). Ze heeft de openbare lagere school afgerond en werkt als dienstbode voor een barones en een onderwijzeres. Ze werkt hard, betaalt kostgeld en houdt voldoende over om uit te gaan met haar vriend en met de vriendinnen van de HBS. Henk heeft de Ambachtsschool ‘Afd. Timmeren’ afgerond en werkt als timmermansknecht. Hij is een harde werker, al vroeg vakbondslid, wordt timmerman en later zelfs uitvoerder in de bouw. Henk en Lena zijn de eerste generatie jongeren met vrije tijd, om uit te gaan, de film te bezoeken, een sport te beoefenen bij een van de vele verenigingen die recent zijn opgericht, of om te gaan zwemmen in de zomermaanden. Veel later, als ze zes kinderen hebben, gaan onze zomervakanties steevast naar plaatsen met zwemwater. In het Haringvliet, de Middellandse Zee en het Lago Maggiore zwemmen ze tot op hoge leeftijd. Ik herken de gezichtsuitdrukking en de oogopslag van het jonge paar die twintig jaar later mijn ouders zullen worden, maar ze lijken in een ander lichaam te zitten. Ook zij waren ooit jong.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/06/12/ook-later-gingen-onze-zomervakanties-naar-plaatsen-met-zwemwater-a4896513</guid>
      <pubDate>Thu, 12 Jun 2025 06:08:45 +0000</pubDate>
    </item>
    <item>
      <title><![CDATA[‘Op deze foto hadden ze elkaar een jaar niet gezien’]]></title>
      <description><![CDATA[<p>‘Dit is een foto van mijn ouders uit 1960. Mijn vader Ed Janmaat en mijn moeder Inge Swank zijn hier in Nederlands-Nieuw-Guinea. Mijn vader als arts, mijn moeder als inmiddels afgezwaaid onderwijzeres. Ze hadden elkaar een jaar niet gezien, mijn moeder was met de handschoen getrouwd. Het huwelijk vond plaats op 23 december 1960. Beiden zijn opgegroeid in Rotterdam, mijn vader in een groot rooms-katholiek bakkersgezin op de Westzeedijk, mijn moeder, samen met haar moeder, oma en zusje, zonder vader in de Woelwijkstraat. Hun kindertijd werd uiteraard overschaduwd door de oorlog. Het was liefde op het eerste gezicht en dat is altijd zo gebleven. Het avontuur om samen naar Nederlands-Nieuw-Guinea te gaan, was voor hen vanzelfsprekend. Het jaar zonder elkaar werd gelardeerd met heel veel blauwe luchtpostbrieven, die we nog steeds hebben. Naar aanleiding van hun vijftigjarig huwelijk in 2010 zijn ze elkaar de brieven weer gaan voorlezen. In 1962 keerden ze vanwege de politieke ontwikkelingen terug naar Rotterdam, inmiddels ouders van de oudste dochter Ingeborg. In Rotterdam zijn vervolgens nog twee dochters geboren, Marielle en ikzelf. In 1964 heeft mijn vader zich als huisarts gevestigd in Breda. Een (naar huidige maatstaven) echt ouderwetse huisartsenpraktijk: veel patiënten, bevallingen die nog aan huis plaatsvonden, mijn moeder aan de telefoon. Het gezin werd verder uitgebreid met zoon Boudewijn en dochter Esther. In hun hart zijn mijn ouders altijd Rotterdammers gebleven. Wij moesten ook per se ‘boven de rivieren’ gaan studeren. Wat wij ook allemaal hebben gedaan. Mijn moeder overleed in augustus 2020, mijn vader vorig jaar in januari. Ze zijn bijna zestig jaar getrouwd geweest en hebben samen veel liefde gedeeld. Dat straalden ze ook uit, zoals op deze foto als twintigers.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/06/05/op-deze-foto-hadden-ze-elkaar-een-jaar-niet-gezien-a4895781</guid>
      <pubDate>Thu, 5 Jun 2025 06:08:46 +0000</pubDate>
    </item>
    <item>
      <title><![CDATA[‘We waren een gezinnetje met mij als liefdeskind’]]></title>
      <description><![CDATA[<p>‘Zomer 1965, Else en Teun Stekelenburg. Dolverliefd op een zomerkamp in Wilnis. Ze hadden elkaar net leren kennen via hun beide broers, die bevriend waren. Binnen een jaar werd het een moetje, want ik was op komst. Ze trouwden in juni 1966. We werden een liefdevol gezinnetje met mij als liefdeskind. In 1976 werd mijn zus geboren en drie jaar daarna nog een tweeling. Dat veranderde ons gezin totaal. Er was voor mij als dertienjarige puber nauwelijks meer aandacht. Ik moest vaak meehelpen in het verzorgen van de kleintjes. Zodra ik achttien werd, vertrok ik. Ik was aangenomen op de Filmacademie in Amsterdam en ging mijn eigen weg. Mijn vader werkte met plezier 35 jaar lang bij dezelfde organisatie. Mijn moeder was ondernemender. Ze bestierde naast het gezin een antiekwinkel, vervolgens een tweedehands boekwinkel, organiseerde boekenmarkten en werd antiquaar. Na het pensioen van mijn vader in 2005 verhuisden ze van Zeist naar Bergen aan Zee: de droomplek van mijn moeder. Daar genoten ze jarenlang van. We beleefden met z’n allen mooie momenten met inmiddels een grote familie met negen kleinkinderen en (sinds 2022) mijn kleinzoon. Mijn vader overleed op 4 oktober 2023 aan alvleesklierkanker, na een feestelijk bourgondisch leven met te weinig beweging. Niet lang daarna ging mijn moeder hard achteruit en kreeg in februari 2024 de diagnose alzheimer. Ze woont nu beschermd in een verzorgingstehuis in Zeist en verliest stukje bij beetje de grip op haar leven. Zo verloor ik na mijn vader ook mijn moeder, de sterke vrouw die ze was. Ik vond deze foto bij het opruimen van hun huis. Het geeft me troost en ik denk aan die gelukkige eerste tien jaar van mijn leven.”</p>
<img src='https://images.nrc.nl/sk8LvkDBKN1DBu_7HfcZptJ8Vk4=/1280x/filters:no_upscale()/s3/static.nrc.nl/images/gn4/stripped/data132850061-63fc6c.jpg'/>]]></description>
      <guid>https://nrc.nl/nieuws/2025/05/31/we-waren-een-gezinnetje-met-mij-als-liefdeskind-a4894827</guid>
      <pubDate>Sat, 31 May 2025 06:08:46 +0000</pubDate>
    </item>
    <item>
      <title><![CDATA[‘Men kon zich niet voorstellen wat  zeelieden in de oorlog doorleefd hadden’]]></title>
      <description><![CDATA[<p>‘De foto moet kort na de oorlog zijn gemaakt. Op het jasje van mijn vader is een baton gespeld, hem verleend voor Oorlogsdienst Koopvaardij 1940-1945, dat wilde zeggen: varen op een benzinetanker. Ze woonden in Stiens, een dorp ten noorden van Leeuwarden waar iedereen elkaar kende. Mijn vader was zeeman en viel in zijn strakke uniform op tussen de boerenjongens. Het zeemansbestaan had echter een keerzijde: je was lang van huis. Niet alle meisjes vonden dat plezierig, ondanks dat uniform en de relatief goede verdiensten van zeelieden. Mijn moeder was de dochter van de plaatselijke caféhouder. Ze kon goed leren, maar na de lagere school moest ze helpen in de zaak. Wel werd haar toegestaan pianolessen te nemen, want piano was „leuk voor de klanten”. Ze had talent en speelde niet alleen in het café, ook in de kerk en in diverse orkestjes. Tijdens de oorlog moest haar leraar onderduiken, de lessen stopten en haar grote droom muzieklerares worden, viel in duigen. De dreiging van de Tweede Wereldoorlog heeft mijn ouders waarschijnlijk doen besluiten om in juni 1939 te trouwen. Als getrouwde vrouw had mijn moeder immers meer (financiële) zekerheid. Mijn vader moest een maand later naar zee. Pas in december 1945 kwam hij thuis, na zeseneenhalf jaar afwezigheid. Contact was alleen mogelijk via af en toe een Rode Kruistelegram. Zijn dagboek ‘Oorlog op zee’ is te vinden op maritiemportal.nl. Vele koopvaardijmensen keerden niet terug uit de oorlog, hij wel. Bij thuiskomst wachtte hem echter een teleurstelling. Friesland had betrekkelijk weinig van de oorlog te lijden gehad. En men kon zich al helemaal niet voorstellen wat de zeelieden doorleefd hadden, zijn vrouw evenmin. Het was geen gespreksonderwerp. Hij ging aan wal en vond een baan bij een chemische fabriek in het Gooi. Mijn zus en ik werden in Naarden geboren. Mijn vader was er niet echt gelukkig en had vaak heimwee naar het zeemansleven en naar Friesland. Mijn moeder niet, die voelde zich helemaal thuis in het culturele leven van het Gooi. Het oorlogsverleden bleef al die jaren tussen hen in staan.’</p>
<img src='https://images.nrc.nl/J05k4sIvX4gBZzT41yWYmnMqRmY=/1280x/filters:no_upscale()/s3/static.nrc.nl/bvhw/files/2025/05/data132557020-e089ee.jpg'/>]]></description>
      <guid>https://nrc.nl/nieuws/2025/05/21/men-kon-zich-niet-voorstellen-wat-zeelieden-in-de-oorlog-doorleefd-hadden-a4894163</guid>
      <pubDate>Wed, 21 May 2025 06:08:46 +0000</pubDate>
    </item>
    <item>
      <title><![CDATA[‘Bij de eerste ontmoeting vond zij hem een kwal’]]></title>
      <description><![CDATA[<p>‘De foto is in 1942 genomen op Java, in Malang, waar de gescheiden moeder van mijn vader woonde. De eerste Japanse troepen waren al op Borneo geland, mijn vader was gemobiliseerd als reserveofficier. Allebei geboren in Indië, zoals de meesten van mijn grootouders en overgrootouders, ontmoetten mijn ouders elkaar op een feestje tijdens de studie in Leiden; Indisch recht voor mijn vader, Frans voor mijn moeder. Bij de eerste kennismaking vond mijn moeder mijn vader „een kwal”. Het toeval wilde dat ze honderd meter van elkaar woonden, in de Breestraat en de Mooi Japiksteeg, en allebei een hond hadden die geregeld uitgelaten moest worden. Een weerzien op straat was dus onvermijdelijk. Zonder de alcoholgeladen bravoure van het feestje beviel de kwal een stuk beter. Mijn vader had, nadat de zijne zijn toelage had stopgezet omdat hij te lang studeerde, goed verdiend met het verkopen van verzekeringen, en een auto gekocht. Daarin nam hij mijn moeder mee naar Frankrijk. In Bretagne wilde hij een ring in Bretonse stijl kopen, waarbij ze kon kiezen uit twee inscripties: Toujours fidèle of Toujours Bretagne. Ze koos voor het laatste, maar toen mijn vader eindelijk afstudeerde en terugging naar Indië ging ze met hem mee, zonder haar studie af te maken. In 1940 trouwden ze. De benodigde papieren voor het huwelijk waren gekomen met het laatste schip dat voor de Duitse bezetting uit Nederland naar Indië vertrokken was. Na drie zware jaren in Japanse kampen keerden ze terug naar Nederland, waar ze aanvankelijk vooral financiële problemen hadden. Mijn vader had een goede baan bij het ministerie van Buitenlandse Zaken, maar die leverde in het begin nog weinig op. Toen in 1949 mijn broertje geboren was, zouden de echtgenotes van zijn collega’s op kraamvisite komen, in de slaapkamer. Geld voor bovenlakens hadden mijn ouders zich nog niet kunnen permitteren. Giechelend vertelde mijn moeder me later dat ze van een oud gescheurd laken een intacte reep had afgeknipt en die boven om de dekens had gevouwen om de schijn op te houden. Ons kinderen heeft het nooit aan iets ontbroken. We werden goed en liefdevol verzorgd. Maar de opmerkelijkste prestatie van mijn ouders is misschien wel dat ze ons nooit iets hebben doorgegeven van de oorlogstrauma’s die ze ongetwijfeld hadden.”</p>
<img src='https://images.nrc.nl/FwnnRLO5US9khd1HLjZXK6tMd48=/1280x/filters:no_upscale()/s3/static.nrc.nl/images/gn4/stripped/data130567882-4bec29.jpg'/>]]></description>
      <guid>https://nrc.nl/nieuws/2025/05/17/bij-de-eerste-ontmoeting-vond-zij-hem-een-kwal-a4893267</guid>
      <pubDate>Sat, 17 May 2025 06:08:47 +0000</pubDate>
    </item>
    <item>
      <title><![CDATA[‘Mijn vader was pas 13 jaar toen hij bij de boer ging werken’]]></title>
      <description><![CDATA[<p>‘Op de foto staan mijn ouders en drie ‘vluchtelingetjes’ uit Duitsland/Oostenrijk. Mijn vader had hen opgehaald van het station in Delft. Eind 1950, begin jaren 1960 kwamen kinderen uit Duitsland en Oostenrijk zes weken met vakantie naar Nederland. Volgens mij ging het via de kerk. Eén van hen, het meisje, kwam bij ons logeren. De pop die ze vasthoudt, had mijn moeder haar gegeven als welkomstcadeau. Ons gezin bestond al uit zes kinderen, maar volgens de coördinator gedijden de kinderen het best in een groot gezin. Ik was elf jaar en speelde graag met hen. Mijn ouders spraken geen woord Duits, maar mijn zus die op de mulo zat, pakte haar woordenboek erbij en kon dan vertalen. Mijn vader kwam zelf uit een gezin van twaalf kinderen. Nadat hij zeven klassen van de lagere school had doorlopen, ging hij bij een boer werken. De boer wilde dat hij ’s morgens om 4 uur zou beginnen, maar zijn moeder zei: „Hij is pas dertien.” De boer vond het goed dat hij om 5 uur begon. Maar het jaar daarop moest hij wel om 4 uur beginnen. Mijn vader wilde eigenlijk boer worden, maar het werd een tuinderij. Mijn moeder kwam uit een gezin van tien kinderen. Ze was een meisje van veertien toen ze ging werken als dienstbode bij een kruidenier. Ze werkte van ’s morgens 7 tot ’s avonds 19.00 uur. Op maandagmorgen hielp ze thuis eerst mee met de was, die al buiten hing voordat ze ging werken. Op zondag was ze juffrouw op de zondagschool. Na haar trouwen was ze huisvrouw en kreeg in korte tijd drie kinderen, later kreeg ze er nog drie. Ze had toen nog niet de beschikking over apparaten als een wasmachine en stofzuiger. Naast het huishouden hielp ze ’s morgens ook mee tomaten sorteren op de tuinderij, zodat alles op tijd klaar was voor de veiling. Ook was ze jaren actief met kerkelijk werk. Het was een stabiel gezin waar ik met een warm gevoel aan terugdenk.”</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/05/10/mijn-vader-was-pas-13-jaar-toen-hij-bij-de-boer-ging-werken-a4892386</guid>
      <pubDate>Sat, 10 May 2025 06:08:47 +0000</pubDate>
    </item>
    <item>
      <title><![CDATA[‘Mijn ouders  leidden  een fantastisch, avontuurlijk en vol leven’]]></title>
      <description><![CDATA[<p>‘Op een zomeravond in 1951 hebben mijn ouders elkaar ontmoet tijdens het zeilen en kanoën op de Loosdrechtse Plassen. Hij studeerde mijnbouw in Delft, zij Mensendieck in Amsterdam. Haar kano sloeg lek, hij redde haar en de vonk sloeg over. Na hun huwelijk in 1953 vertrokken ze naar Bolivia, waar mijn vader op zijn 26ste als mijnbouwkundig ingenieur de leiding kreeg over een tinmijn op 4.000 meter hoogte. Daarna van een goudmijn in Peru, gevolgd door vijf jaar van een tinmijn in het oerwoud van Belgisch Congo. Avontuurlijke jaren met apen als huisdier, vleesetende mieren en aardbevingen. Jaren die eindigden in 1960, met hun vlucht naar Nederland als gevolg van de onafhankelijkheidsstrijd in Congo. Mijn moeder werd met haar naaimachine en koffertje met tafelzilver en foto’s op het laatste vliegtuig naar Nederland gezet. Mijn vader moest achterblijven. Een spannende tijd volgde, waarin hij met rebellen moest onderhandelen voor het behoud van de mijn en de levens van de mijnwerkers. Na maanden radiostilte kreeg mijn moeder een bericht dat hij veilig was. Na terugkeer konden ze gelukkig na negen jaar wachten ouders worden, van mijn oudste zus. Later kwamen mijn zusje en ik. Inmiddels werkte mijn vader bij Philips, waarvoor mijn ouders werden uitgezonden naar Manilla, São Paulo en ten slotte Singapore. Toen wij de tienerleeftijd bereikten, kozen mijn ouders ervoor om definitief terug te keren, zodat wij hier konden wortelen. Mijn vader werkte tot zijn pensioen bij Philips, vloog als hobby Cessna’s en werd een verdienstelijk genealoog in zijn vrije tijd. Mijn moeder bleef vrijwilligerswerk doen en stortte zich op schilderen, golfen, ouderraad, etc. Ze was de spil en cheerleader van het gezin. Ze speelden veel bridge en maakten roadtrips. Ze hebben een fantastisch, avontuurlijk en vol leven geleid.” Foto’s van ouders zijn welkom via mijnouders@nrc.nl.</p>
<img src='https://images.nrc.nl/nE0PJkIIpkNo0tcT7VTRmKbVfDI=/132x132/filters:no_upscale():format(webp)/s3/static.nrc.nl/hpe/ba15960-Pama%252C%2520Gretha%2520%255BDoomernik%255D%2520_CORRECT_700.png'/>]]></description>
      <guid>https://nrc.nl/nieuws/2025/05/02/mijn-ouders-leidden-een-fantastisch-avontuurlijk-en-vol-leven-a4891690</guid>
      <pubDate>Fri, 2 May 2025 06:08:47 +0000</pubDate>
    </item>
    <item>
      <title><![CDATA[‘Ze gingen op zondag na de koffie gearmd de tuin door, kijken hoe planten en struiken groeiden’]]></title>
      <description><![CDATA[<p>‘In hun woonplaats Woerden trouwden Theo, zoon van de melkboer, en Bets, dochter van de banketbakker, in 1941. Samen stichtten mijn ouders een gezin met zeven kinderen. Hij werd boekhouder bij de dakpannen/steenfabriek, zij was telefoniste en richtte zich op het huishouden. Rond 1950 kreeg pa een baan in Zwolle als administrateur en later als rechterhand van de directeur bij een groothandel in bouwmaterialen. De jongste twee kinderen werden in Zwolle geboren. In 1957 kochten mijn ouders een stuk grond van een boerenfamilie, naast de boerderij in Ittersum bij Zwolle, een aannemer bouwde ons nieuwe huis. Eerder al hadden onze ouders een toepasselijke naam bedacht en zodoende heeft de ouderlijke woning van ons gezin de naam ‘De Woelige Stal’. In de zomers gingen we enkele weken naar Katwijk aan Zee, daar namen we onze intrek in een verhuurde woning van een gezin. Iedere dag, als het weer het toestond, op naar het strand! Voor de lunch boterhammen en beleg mee, melk, karnemelk en twee thermosflessen met koffie. Er werden ook talloze foto’s gemaakt; pa was een verwoed hobbyfotograaf. Ook het ontwikkelen en afdrukken ging hem goed af. Voor elk kind werd een compleet jeugdalbum vervaardigd, voorzien van begeleidende tekstjes bij de foto’s. Toen pa op latere leeftijd zijn rijbewijs haalde werd een gebruikte auto aangeschaft: een Opel Rekord. Het hele gezin paste er in. Toen we met een vouwcaravan erachter op vakantie naar Denemarken gingen, telde de Duitse douanier tot zijn verbazing negen personen in één auto. Ook van die vakantie vonden veel foto's hun weg in de ingebonden albums die wij later kregen. Jaren later heb ik dat hele foto-archief gedigitaliseerd in de hoop dat het ook voor het nageslacht bewaard blijft. Thuis was het in de zomer gebruikelijk dat papa en mama ’s zondags na de koffie gearmd de tuin door liepen, om te kijken hoe de planten en struiken groeiden en bloeiden. Een paar keer per jaar bezoek ik hun graf en dan zet ik er altijd wat plantjes neer. Ik denk met liefde en respect aan mijn ouders terug. Niet alleen omdat ze me op de wereld hebben gezet, maar ook omdat ik dankzij hen een hele fijne jeugd heb gehad.”</p>
<img src='https://images.nrc.nl/xRqgGEjUah3bFrZHxeRiQXrRucg=/1280x/filters:no_upscale()/s3/static.nrc.nl/images/gn4/stripped/data130567888-13ac45.jpg'/>]]></description>
      <guid>https://nrc.nl/nieuws/2025/04/17/ze-gingen-op-zondag-na-de-koffie-gearmd-de-tuin-door-kijken-hoe-planten-en-struiken-groeiden-a4890164</guid>
      <pubDate>Thu, 17 Apr 2025 06:08:48 +0000</pubDate>
    </item>
    <item>
      <title><![CDATA[‘Mijn moeder bestierde het huishouden én  het bedrijf, mijn vaders hart lag elders’]]></title>
      <description><![CDATA[<p>‘Op de voorgrond zit mijn moeder, Bertha Verhagen, 24 jaar, rechts naast haar zit mijn vader, Gijs van Giersbergen, 33 jaar. De foto is gemaakt op 1 maart 1943. Toch zouden mijn ouders pas in 1951 trouwen. Dat ze elkaar al kenden, kwam door hun broers en zussen. De bruid op de foto is Zus van Giersbergen, zus van mijn vader, en de bruidegom is Johan Verhagen, broer van mijn moeder. Om het nog complexer te maken: links op de foto staat Jo, broer van mijn vader met echtgenote Ida, zus van mijn moeder. Mijn vader kwam uit het gehucht Wijbosch, bij Schijndel, mijn moeder uit het naburige dorp Den Dungen. Beide families waren van oudsher boeren. Ik vermoed dat het aantal bunders meegespeeld kan hebben in de totstandkoming van de drie huwelijken. Het schijnt dat mijn vader mijn moeder veel eerder ten huwelijk had gevraagd, maar ze vond hem toen te oud. Kennelijk gold dat later niet meer. Hun trouwdag was een dubbelhuwelijk. Ida, mijn moeders zus, trouwde toen voor de tweede keer. Zij was eind oktober 1944 weduwe geworden. Wijbosch lag in de laatste oorlogsdagen aan ‘de Corridor’, vanwaar de geallieerden de doorstoot maakten naar Arnhem, en daarom finaal werd platgeschoten. Nog in de jaren vijftig was dat te merken: de eerste drie van de zes kinderen werden in een noodwoning geboren. In 1956 konden we naar een ‘wederopbouwboerderij’. Daar hadden mijn ouders grond, wat koeien, varkens en kippen, rogge, aardappelen en bieten. Wat voedsel betrof waren we grotendeels zelfvoorzienend. Mijn moeder had de zorg voor de kinderen en het huishouden, en bestierde vaak de boerderij. Mijn vaders hart lag bij besturen. Hij zat in de gemeenteraad en boerenorganisaties. Hij overleed in 1969. Mijn moeder verkocht alles, behalve de boerderij. Ze woonde er ruim 55 jaar.” Foto’s van ouders zijn welkom via mijnouders@nrc.nl.</p>
<img src='https://images.nrc.nl/s1GGnY03RCNZiFj4zcTk4BJaX8M=/1280x/filters:no_upscale()/s3/static.nrc.nl/wp-content/uploads/2025/04/27153514/data130539126-dee052.jpg'/>]]></description>
      <guid>https://nrc.nl/nieuws/2025/04/11/mijn-moeder-bestierde-het-huishouden-en-het-bedrijf-mijn-vaders-hart-lag-elders-a4889363</guid>
      <pubDate>Fri, 11 Apr 2025 06:08:48 +0000</pubDate>
    </item>
  </channel>
</rss>
